新方八阵	补阵		一	大补元煎	治男妇气血大坏，精神失守危剧等证。此回天赞化，救本培元第一要方。本方与后右归饮出入互思。人参，补气补阳，以此为主。少则用一，二钱，多则用一，二两。山药，炒，二钱。熟地，补精补阴，以此为主。少则用二，三钱，多则用二，三两。杜仲，二钱。当归，二，三钱，若泄泻者去之。山茱萸，一钱，如畏酸吞酸者去之。枸杞，二，三钱。炙甘草，一，二钱。水二钟，煎七分，食远温服。如元阳不足多寒者，于本方加附子，肉桂，炮姜之类，随宜用之。如气分偏虚者，加黄耆，白术。如胃口多滞者不必用。如血滞者，加川芎，去山茱萸。如滑泄者，加五味，故纸之属。
新方八阵	补阵		二	左归饮	此壮水之剂也，凡命门之阴衰阳胜者，宜此方加减主之。此一阴煎，四阴煎之主方也。熟地，二，三钱，或加至一，二两。山药，二钱。枸杞，二钱。炙甘草，一钱。茯苓，一钱半。山茱萸，一，二钱，畏酸者少用之。水二钟，煎七分，食远服。如肺热而烦者，加麦冬二钱。血滞者，加丹皮二钱。心热而躁者，加玄参二钱。脾热易饥者，加芍药二钱。肾热骨蒸多汗者，加地骨皮二钱。血热妄动者，加生地二，三钱。阴虚不宁者，加女贞子二钱。上实下虚者，加牛膝二钱以导之。血虚而燥滞者，加当归二钱。
新方八阵	补阵		三	右归饮	此益火之剂也，凡命门之阳衰阴胜者，宜此方加减主之。此方与大补元煎出入互用。如治阴盛格阳，真寒假热等证，宜加泽泻二钱，煎成用凉水浸冷服之尤妙。熟地，用如前。山药，炒，二钱。山茱萸，一钱。枸杞，二钱。甘草，炙，一，二钱。杜仲，姜制，二钱。肉桂，一，二钱。制附子，一，二，三钱。水二钟，煎七分，食远温服。如气虚血脱，或厥或昏，或汗或运，或虚狂，或短气者，必大加人参，白术，随宜用之。如火衰不能生土，为呕哕吞酸者，加炮干姜二，三钱。如阳衰中寒，泄泻腹痛，加人参，肉豆蔻，随宜用之。如小腹多痛者，加吴茱萸五，七分。如淋带不止，加破故纸一钱。如血少血滞，腰膝软痛者，加当归二，三钱。
新方八阵	补阵		四	左归丸	治真阴肾水不足，不能滋养营卫，渐至衰弱，或虚热往来，自汗盗汗，或神不守舍，血不归原，或虚损伤阴，或遗淋不禁，或气虚昏运，或眼花耳聋，或口燥舌干，或腰酸腿软，凡精髓内亏，津液枯涸等证，俱速宜壮水之主，以培左肾之元阴，而精血自充矣，宜此方主之。大怀熟，八两。山药，炒，四两。枸杞，四两。山茱萸肉，四两。川牛膝，酒洗，蒸熟，三两。精滑者不用。菟丝子，制，四两。鹿胶，敲碎炒珠，四两。龟胶，切碎炒珠，四两。无火者不必用。右先将熟地蒸烂，杵膏，加炼蜜丸，桐子大。每食前用滚汤或淡盐汤送下百余丸。如真阴失守，虚火炎上者，宜用纯阴至静之剂，于本方去枸杞，鹿胶，加女贞子三两，麦冬三两。如火烁肺金，干枯多嗽者，加百合三两。如夜热骨蒸，加地骨皮三两。如小水不利不清，加茯苓三两。如大便燥结，去菟丝，加肉苁蓉三两。如气虚者，加人参三，四两。如血虚微滞，加当归四两。如腰膝酸痛，加杜仲三两，盐水炒用。如脏平无火而肾气不充者，加破故纸三两，去心莲肉，胡桃肉各四两，龟胶不必用。右凡五液皆主于肾，故凡属阴分之药，无不皆能走肾，有谓必须导引者，皆见之不明耳。
新方八阵	补阵		五	右归丸	治元阳不足，或先天禀衰，或劳伤过度，以致命门火衰，不能生土，而为脾胃虚寒，饮食少进，或呕恶膨胀，或番胃噎膈，或怯寒畏冷，或脐腹多痛，或大便不实，泻痢频作，或小水自遗，虚淋寒疝，或寒侵谿谷而肢节痺痛，或寒在下焦而水邪浮肿。总之，真阳不足者，必神疲气怯，或心跳不宁，或四体不收，或眼见邪祟，或阳衰无子等证，俱速宜益火之原，以培右肾之元阳，而神气自强矣，此方主之。大怀熟，八两。山药，炒，四两。山茱萸，微炒，四两。枸杞，微炒，四两。鹿角胶，炒珠，四两。菟丝子，制，四两。杜仲，姜汤炒，四两。当归，三两。便溏勿用。肉桂，二两，渐可加至四两。制附子，自二两渐可加至五，六两。右丸法如前，或丸如弹子大。每嚼服二，三丸。以滚白汤送下，其效尤速。如阳衰气虚，必加人参以为之主，或二，三两，或五，六两，随人虚实，以为增减。盖人参之功，随阳药则入阳分，随阴药则入阴分，欲补命门之阳，非加人参不能捷效。如阳虚精滑，或带浊便溏，加补骨脂酒炒三两。如飧滞肾泄不止，加北五味子三两，肉豆蔻三两，?炒去油用。如饮食减少，或不易化，或呕恶吞酸，皆脾胃虚寒之证，加干姜三，四两，炒黄用。如腹痛不止，加吴茱萸二两，汤泡半日，炒用。如腰膝酸痛，加胡桃肉连皮四两。如阴虚阳痿，加巴戟肉四两，肉苁蓉三两，或加黄狗外肾一，二付，以酒煮烂捣入之。
新方八阵	补阵		六	五福饮	凡五脏气血亏损者，此能兼治之，足称王道之最。人参，随宜（心）。熟地，随宜（肾）。当归，二，三钱（肝）。白术，炒，一钱半（肺）。炙甘草，一钱（脾）。水二钟，煎七分，食远温服。或加生姜三，五片。凡治气血俱虚等证，以此为主。或宜温者，加姜，附；宜散者，加升麻，柴，葛，左右逢源，无不可也。
新方八阵	补阵		七	七福饮	治气血俱虚，而心脾为甚者。即前方加枣仁二钱，远志三，五分，制用。
新方八阵	补阵		八	一阴煎	此治水亏火胜之剂，故曰一阴。凡肾水真阴虚损，而脉证多阳，虚火发热，及阴虚动血等证，或疟疾伤寒屡散之后，取汗既多，脉虚气弱，而烦渴不止，潮热不退者，此以汗多伤阴，水亏而然也，皆宜用此加减主之。生地，二钱。熟地，三，五钱。芍药，二钱。麦冬，二钱。甘草，一钱。牛膝，一钱半。丹参，二钱。水二钟，煎七分。食远温服。如火盛躁烦者，入真龟胶二，三钱化服。如气虚者，间用人参一，二钱。如心虚不眠多汗者，加枣仁，当归各一，二钱。如汗多烦躁者，加五味子十粒。或加山药，山茱萸。如见微火者，加女贞子一，二钱。如虚火上浮，或吐血，或血不止者，加泽泻一，二钱，茜根二钱，或加川续断，一二钱以涩之亦妙。
新方八阵	补阵		九	加减一阴煎	治证如前而火之甚者，宜用此方。生地，芍药，麦冬，各二钱。熟地，三，五钱。炙甘草，五，七分。知母，地骨皮，各一钱。水二钟，煎服。如躁烦热甚便结者，加石膏二，三钱。如小水热涩者，加栀子一，二钱。如火浮于上者，加泽泻一，二钱，或黄芩一钱。如血燥血少者，加当归一，二钱。
新方八阵	补阵		十	二阴煎	此治心经有热，水不制火之病，故曰二阴。凡惊狂失志，多言多笑，或疡疹烦热失血等证，宜此主之。生地，二，三钱。麦冬，二，三钱。枣仁，二钱。生甘草，一钱。玄参，一钱半。黄连，或一，二钱。茯苓，一钱半。木通，一钱半。水二钟，加灯草二十根，或竹叶亦可，煎七分。食远服。如痰胜热甚者，加九制胆星一钱，或天花粉一钱五分。
新方八阵	补阵		十一	三阴煎	此治肝脾虚损，精血不足，及营虚失血等病，故曰三阴。凡中风血不养筋，及疟疾汗多，邪散而寒热犹不能止，是皆少阳，厥阴阴虚少血之病，微有火者，宜一阴煎；无火者，宜此主之。当归，二，三钱。熟地，三，五钱。炙甘草，一钱。芍药，酒炒，二钱。枣仁，二钱。人参，随宜。水二钟，煎七分，食远服。如呕恶者，加生姜三，五片。汗多烦躁者，加五味子十四粒。汗多气虚者，加黄耆一，二钱。小腹隐痛，加枹杞二，三钱。如有胀闷，加陈皮一钱。如腰膝筋骨无力，加杜仲，牛膝。
新方八阵	补阵		十二	四阴煎	此保肺清金之剂，故曰四阴。治阴虚劳损，相火炽盛，津枯烦渴，欬嗽吐多热等证。生地，二，三钱。麦冬，二钱。白芍药，二钱。百合，二钱。沙参，二钱。生甘草，一钱。茯苓，一钱半。水二钟，煎七分。食远服。如夜热盗汗，加地骨皮一，二钱。如痰多气盛，加贝母二，三钱，阿胶一，二钱，天花粉亦可。如金水不能相滋，而干燥喘嗽者，加熟地三，五钱。如多汗不眠，神魂不宁，加枣仁二钱。如多汗兼渴，加北五味十四粒。如热甚者，加黄檗一，二钱，盐水炒用，或玄参亦可，但分上下用之。如血燥经迟，枯涩不至者，加牛膝二钱。如血热吐，加茜根二钱。如多火便燥，或肺干欬咯者，加天门冬二钱，或加童便亦可。如火载血上者，去甘草，加炒栀子一，二钱。
新方八阵	补阵		十三	五阴煎	凡真阴亏损，脾虚失血等证，或见溏泄未甚者，所重在脾，故曰五阴。忌用润滑，宜此主之。熟地，五，七钱，或一两。山药，炒，二钱。扁豆，炒，二，三钱。炙甘草，一，二钱。茯苓，一钱半。芍药，炒黄，二钱。五味子，廿粒。人参，随宜用。白术，炒，一，二钱。水二钟，加莲肉去心二十粒，煎服。
新方八阵	补阵		十四	大营煎	治真阴精血亏损，及妇人经迟血少，腰膝筋骨疼痛，或气血虚寒，心腹疼痛等证。当归，二，三钱，或五钱。熟地，三，五，七钱。枸杞，二钱。炙甘草，一，二钱。杜仲，二钱。牛膝，一钱半。肉桂，一，二钱。水二钟，煎七分。食远温服。如寒滞在经，气血不能流通，筋骨疼痛之甚者，必加制附子一，二钱方效。如带浊腹痛者，加故纸一钱炒用。如气虚者，加人参，白术。中气虚寒呕恶者，加炒焦干姜一，二钱。
新方八阵	补阵		十五	小营煎	治血少阴虚，此性味平和之方也。当归，二钱。熟地，二，三钱。芍药，酒炒，二钱。山药，炒，二钱。枸杞，二钱。炙甘草，一钱。水二钟，煎七分，食远温服。如营虚于上，而为惊恐怔忡，不眠多汗者，加枣仁，茯神各二钱。如营虚兼寒者，去芍药，加生姜。如气滞有痛者，加香附一，二钱，引而行之。
新方八阵	补阵		十六	补阴益气煎	此补中益气汤之变方也。治劳倦伤阴，精不化气，或阴虚内乏，以致外感不解，寒热痎疟，阴虚便结不通等证。凡属阴气不足而虚邪外侵者，用此升散，无不神效。人参，一，二，三钱。当归，二，三钱。山药，酒炒，二，三钱。熟地，三，五钱，或一，二两。陈皮，一钱。炙甘草，一钱。升麻，三，五分。火浮于上者，去此不必用。柴胡，一，二钱。如无外邪者，不必用。水二钟，加生姜三，五，七片，煎八分。食远温服。
新方八阵	补阵		十七	举元煎	治气虚下陷，血崩血脱，亡阳垂危等证，有不利于归，熟等剂，而但宜补气者，以此主之。人参，黄耆，炙，各三，五钱。炙甘草，一，二钱。升麻，五，七分，炒用。白术，炒，一，二钱。水一钟半，煎七，八分。温服。如兼阳气虚寒者，桂，附，干姜随宜佐用。如兼滑脱者，加乌梅二个，或文蛤七，八分。
新方八阵	补阵		十八	两仪膏	治精气大亏，诸药不应，或以克伐太过，耗损真阴。凡虚在阳分而气不化精者，宜参术膏；若虚在阴分而精不化气者，莫妙于此。其有未至大病而素觉阴虚者，用以调元，尤称神妙。人参，半斤，或四两。大熟地，一斤。右二味，用好甜水或长流水十五碗，浸一宿，以桑柴文武火煎取浓汁。若味有未尽，再用水数碗煎柤取汁，并熬稍浓，乃入磁罐，重汤熬成膏，入真白蜜四两或半斤收之，每以白汤点服。若劳损欬嗽多痰，加贝母四两亦可。
新方八阵	补阵		十九	贞元饮	治气短似喘，呼吸促急，提不能升，咽不能降，气道噎塞，势剧垂危者。常人但知为气急，其病在上，而不知元海无根，亏损肝肾，此子午不交，气脱证也，尤为妇人血海常亏者最多此证，宜急用此饮以济之缓之，敢云神剂。凡诊此证，脉必微细无神，若微而兼紧，尤为可畏。倘庸众不知，妄云痰逆气滞，用牛黄，苏合及青，陈，枳壳破气等剂，则速其危矣。熟地黄，七，八钱，甚者一，二两。炙甘草，一，二，三钱。当归，二，三钱。水二钟，煎八分，温服。如兼呕恶或恶寒者，加煨姜三，五片。如气虚脉微至极者，急加人参随宜。如肝肾阴虚，手足厥冷，加肉桂一钱。
新方八阵	补阵		二十	当归地黄饮	治肾虚腰膝疼痛等证。当归，二，三钱。熟地，三，五钱。山药，二钱。杜仲，二钱。牛膝，一钱半。山茱萸，一钱。炙甘草，八分。水二钟，煎八分。食远服。如下部虚寒，加肉桂一，二钱，甚者仍加附子。如多带浊，去牛膝，加金樱子二钱，或加故纸一钱。如气虚者，加人参一，二钱，枸杞二，三钱。
新方八阵	补阵		二一	济川煎	凡病涉虚损，而大便闭结不通，则硝，黄攻击等剂必不可用；若势有不得不通者，宜此主之。此用通于补之剂也，最妙最妙。当归，三，五钱。牛膝，二钱。肉苁蓉，酒洗去咸，二，三钱。泽泻，一钱半。升麻，五，七分，或一钱。枳壳，一钱。虚甚者不必用。水一钟半，煎七，八分。食前服。如气虚者，但加人参无碍。如有火，加黄芩。如肾虚，加熟地。
新方八阵	补阵		二二	地黄醴	治男妇精血不足，营卫不充等患，宜制此常用之。大怀熟，取味极甘者，烘晒干以去水气，八两。沉香，一钱，或白檀三分亦可。枸杞，用极肥者，亦烘晒以去润气，四两。右约每药一斤，可用高烧酒十斤浸之，不必煮，但浸十日之外，即可用矣。凡服此者，不得过饮。服完又加酒六七斤，再浸半月，仍可用。
新方八阵	补阵		二三	归肾丸	治肾水真阴不足，精衰血少，腰酸脚软，形容憔悴，遗泄阳衰等证。此左归，右归二丸之次者也。熟地，八两。山药，四两。山茱萸，肉四两。茯苓，四两。当归，三两。枸杞，四两。杜仲，盐水炒，四两。菟丝子，制，四两。炼蜜同熟地膏为丸，桐子大。每服百余丸，饥时或滚水或淡盐汤送下。
新方八阵	补阵		二四	赞化血余丹	此药大补气血，故能乌须发，壮形体，其于培元赞育之功，有不可尽述者。血余，八两。熟地，八两，蒸捣。枸杞，当归，鹿角胶，炒珠，菟丝子，制，杜仲，盐水炒，巴戟，肉，酒浸，剥，炒干，小茴香，略炒，白茯苓，乳拌蒸熟，肉苁蓉，酒洗，去鳞甲，胡桃肉，各四两。何首乌，小黑豆汁拌蒸七次，如无黑豆，或人乳，牛乳拌蒸俱妙。四两。人参，随便用，无亦可。右炼蜜丸服。每食前用滚白汤送下二，三钱许。精滑者，加白术，山药各三两。便溏者，去苁蓉，加补骨脂酒炒四两。阳虚者，加附子，肉桂。
新方八阵	补阵		二五	养元粉	大能实脾养胃气。糯米，一升，水浸一宿，沥干，漫火炒熟。山药，炒。芡实，炒。莲肉，各三两。川椒，去目及闭口者，炒出汗，取红末二，三钱。右为末，每日饥时，以滚水一碗，入白糖三匙化开，入药末一，二两调服之。或加四君，山查肉各一，二两更妙。
新方八阵	补阵		二六	玄武豆	羊腰子，五十个。枸杞，二斤。补骨脂，一斤。大茴香，六两。小茴香，六两。肉苁蓉，十二两，大便滑者去之。青盐，八两，如无苁蓉此宜十二两。大黑豆，一斗，圆净者，淘洗净。右用甜水二斗，以砂锅煮前药七味，至半干，去药渣，入黑豆，匀火煮干为度。如有余汁，俱宜拌渗于内。取出用新布摊晾晒干，磁瓶收贮。日服之，其效无穷。如无砂锅，即铁锅亦可。若阳虚，加制附子一，二两更妙。
新方八阵	补阵		二七	蟠桃果	治遗精虚弱，补脾滋肾最佳。芡实，一斤，炒。莲肉，去心，一斤。胶枣肉，一斤。熟地一斤，胡桃肉，去皮，二斤。右以猪腰六个，掺大茴香蒸极熟，去筋膜，同前药末捣成饼。每日服二个，空心食前用滚白汤或好酒一，二钟送下。此方凡人参，制附子俱可随意加用。
新方八阵	补阵		二八	王母桃	培补脾肾，功力最胜。白术，用冬术腿片味甘者佳，苦者勿用。以米泔浸一宿，切片，炒。大怀熟，蒸擣。上二味等分。何首乌，九蒸。巴戟，甘草汤浸，剥，炒。枸杞子，上三味减半。右为末，炼蜜擣丸，龙眼大。每用三，四丸，饥时嚼服，滚汤送下。或加人参，其功尤大。
新方八阵	补阵		二九	休疟饮	止疟最妙之剂也。若汗散既多，元气不复，或以衰老，或以弱质，而疟有不能止者，俱宜用此，此化暴善后之第一方也。其有他证，加减俱宜如法。人参，白术，炒，当归，各三，四钱。何首乌，制，五钱。炙甘草，八分。水一钟半，煎七分，食远服，渣再煎。或用阴阳水各一钟，煎一钟，柤亦如之。俱露一宿，次早温服一钟，饭后食远再服一钟。如阳虚多寒，宜温中散寒者，加干姜，肉桂之类，甚者或加制附子。如阴虚多热，烦渴喜冷，宜滋阴清火者，加麦冬，生地，芍药，甚者加知母，或加黄芩。如肾阴不足，水不制火，虚烦虚馁，腰酸脚软，或脾虚痞闷者，加熟地，枸杞，山药，杜仲之类，以滋脾肾之真阴。如邪有未净而留连难愈者，于此方加柴胡，麻黄，细辛，紫苏之属，自无不可。如气血多滞者，或用酒，水各一钟煎服，或服药后饮酒数杯亦可。
新方八阵	和阵		一	金水六君煎	治肺肾虚寒，水泛为痰，或年迈阴虚，血气不足，外受风寒，欬嗽呕恶，多痰喘急等证，神效。当归，二钱。熟地，三，五钱。陈皮，一钱半。半夏，二钱。茯苓，二钱。炙甘草，一钱。水二钟，生姜三，五，七片，煎七，八分。食远温服。如大便不实而多湿者，去当归，加山药。如痰盛气滞，胸?不快者，加白芥子七，八分。如阴寒盛而嗽不愈者，加细辛五，七分。如兼表邪寒热者，加柴胡一，二钱。
新方八阵	和阵		二	六安煎	治风寒欬嗽，及非风初感，痰滞气逆等证。陈皮，一钱半。半夏，二，三钱。茯苓，二钱。甘草，一钱。杏仁，一钱。去皮尖，切。白芥子，五，七分。老年气弱者不用。水一钟半，加生姜三，五，七片，煎七分。食远服。凡外感风邪欬嗽而寒气盛者，多不易散，宜加北细辛七，八分或一钱。若冬月严寒邪甚者，加麻黄，桂枝亦可。若风胜而邪不甚者，加防风一钱，或苏叶亦可。若头痛鼻塞者，加川芎，白芷，蔓荆子皆可。若兼寒热者，加柴胡，苏叶。若风邪欬嗽不止，而兼肺胃之火者，加黄芩一，二钱，甚者再加知母，石膏。所用生姜，只宜一片。凡寒邪欬嗽痰不利者，加当归二，三钱，老年者尤宜。若气血不足者，当以金水六君煎与此参用。凡非风初感，痰胜而气不顺者，加藿香一钱五分。兼胀满者，加厚朴一钱，暂开痰气，然后察其寒热虚实而调补之。若气虚猝倒，及气平无痰者，皆不可用此。
新方八阵	和阵		三	和胃二陈煎	治胃寒生痰，恶心呕吐，胸膈满闷嗳气。干姜炒，一，二钱。砂仁，四，五分。陈皮，半夏，茯苓，各一钱半。甘草，炙，七分。水一钟半，煎七分。不拘时温服。
新方八阵	和阵		四	苓术二陈煎	治痰饮水气停畜心下，呕吐吞酸等证。猪苓，一钱半。白术，一，二钱。泽泻，一钱半。陈皮，一钱。半夏，二，三钱。茯苓，一钱半。炙甘草，八分。干姜，炒黄，一，二钱。水一钟半，煎服。如肝肾兼寒者，加肉桂一，二钱。
新方八阵	和阵		五	和胃饮	治寒湿伤脾，霍乱吐泻，及痰饮水气，胃脘不清，呕恶胀满腹痛等证。此即平胃散之变方也。凡呕吐等证，多有胃气虚者，一闻苍术之气，亦能动呕，故以干姜代之。陈皮，厚朴，各一钱半。干姜，炮，一，二钱。炙甘草，一钱。水一钟半，煎七分。温服。此方凡藿香，木香，丁香，茯苓，半夏，扁豆，砂仁，泽泻之类，皆可随宜增用之。若胸腹有滞而兼时气寒热者，加柴胡。
新方八阵	和阵		六	排气饮	治气逆食滞胀痛等证。陈皮，一钱五分。木香，七分，或一钱。藿香，一钱五分。香附，二钱。枳壳，一钱五分。泽泻，二钱。乌药，二钱。厚朴，一钱。水一钟半，煎七分。热服。如食滞者，加山查，麦芽各二钱。如寒滞者，加焦干姜，吴茱萸，肉桂之属。如气逆之甚者，加白芥子，沉香，青皮，槟榔之属。如呕而兼痛者，加半夏，丁香之属。如痛在小腹者，加小茴香。如兼疝者，加荔枝核，煨熟捣碎，用二，三钱。
新方八阵	和阵		七	大和中饮	治饮食留滞积聚等证。陈皮，一，二钱。枳实，一钱。砂仁，五分。山查，二钱。麦芽，二钱。厚朴，一钱半。泽泻，一钱半。水一钟半，煎七，八分。食远温服，胀甚者，加白芥子。胃寒无火或恶心者，加炮干姜一，二钱。疼痛者，加木香，乌药，香附之类。多痰者加半夏。
新方八阵	和阵		八	小和中饮	治胸膈胀闷，或妇人胎气滞满等证。陈皮，一钱五分。山查，二钱。茯苓，一钱半。厚朴，一钱五分。甘草，五分。扁豆，炒，二钱。水一钟半，加生姜三，五片，煎服。如呕者，加半夏一，二钱。如胀满气不顺者，加砂仁七，八分。如火郁于上者，加焦栀子一，二钱。如妇人气逆血滞者，加紫苏梗，香附之属。如寒滞不行者，加干姜，肉桂之属。
新方八阵	和阵		九	大分清饮	方在寒阵五。
新方八阵	和阵		十	小分清饮	治小水不利，湿滞肿胀，不能受补等证，此方主之。茯苓，二，三钱。泽泻，二，三钱。薏仁，二钱。猪苓，二，三钱。枳壳，一钱。厚朴，一钱。水一钟半，煎七，八分。食前服。如阴虚水不能达者，加生地，牛膝各二钱。如黄疸者，加茵陈二钱。如无内热而寒滞不行者，加肉桂一钱。
新方八阵	和阵		十一	解肝煎	治暴怒伤肝，气逆胀满阴滞等证。如兼肝火者，宜用化肝煎。陈皮，半夏，厚朴，茯苓，各一钱半。苏叶，芍药，各一钱。砂仁，七分。水一钟半，加生姜三，五片，煎服。如?肋胀痛，加白芥子一钱。如胸膈气滞，加枳壳，香附，藿香之属。
新方八阵	和阵		十二	二术煎	治肝强脾弱，气滞湿泄等证。白术，炒，二钱，或三钱。苍术，米泔浸，炒，一，二钱。芍药，炒黄，二钱。陈皮，炒，一钱五分。炙甘草，一钱。茯苓，一，二钱。厚朴，姜汤炒，一钱。木香，六，七分。干姜，炒黄，一，二钱。泽泻，炒，一钱半。水一钟半，煎七分。食远服。
新方八阵	和阵		十三	廓清饮	治三焦壅滞，胸膈胀满，气道不清，小水不利，年力未衰，通身肿胀，或肚腹单胀，气实非水等证。枳壳，二钱。厚朴，一钱半。大腹皮，一，二钱。白芥子，五，七分，或一，二钱。萝卜子，生捣，一钱。如中不甚胀，能食者，不必用此。茯苓，连皮用，二，三钱。泽泻，二，三钱。陈皮，一钱。水一钟半，煎七分。食远温服。如内热多火，小水热数者，加栀子，木通各一，二钱。如身黄，小水不利者，加茵陈二钱。如小腹胀满，大便坚实不通者，加生大黄三，五钱。如肝滞?痛者，加青皮。如气滞胸腹疼痛者，加乌药，香附。如食滞者，加山查，麦芽。
新方八阵	和阵		十四	扫虫煎	治诸虫上攻，胸腹作痛。青皮，一钱。小茴香，炒，一钱。槟榔，乌药，各一钱半。细榧肉，三钱，敲碎。吴茱萸，一钱。乌梅，二个。甘草，八分。朱砂，雄黄，各五分，俱为极细末。右将前八味，用水一钟半，煎八分，去柤，随入后二味，再煎三，四沸，搅匀，徐徐服之。如恶心作吐，加炒干姜一，二钱。或先啖牛肉脯少许，俟一茶顷，顿服之更妙。
新方八阵	和阵		十五	十香丸	治气滞寒滞诸痛。木香，沉香，泽泻，乌药，陈皮，丁香，小茴香，香附，酒炒，荔核，煨焦，各等分。皂角，微火烧烟尽。为末，酒糊丸，弹子大者磨化服；丸桐子大者，汤引下。疝之属，温酒下。
新方八阵	和阵		十六	芍药枳术丸	治食积痞满，及小儿腹大胀满，时常疼痛，脾胃不和等证。此方较之枳术丸，其效如神。白术，二两，?炒。赤芍药，二两，酒炒。枳实，一两，?炒。陈皮，一两。荷叶汤煮黄老米粥为丸，桐子大。米饮或滚白汤任下百余丸。如脏寒，加干姜炒黄者五钱或一，二两。如脾胃气虚加人参一，二两。
新方八阵	和阵		十七	苍术丸	治寒湿在脾，泄泻久不能愈者。云苓，四两。白芍药，炒黄，四两。炙甘草，一两。川椒，去闭口者，炒去汗。小茴香，炒，各一两。厚朴，三两，姜汁炒。真茅山苍术，八两。米泔浸一宿，切，炒。如无，即以好白术代之。破故纸，酒浸二日，晒干，炒香，四两。右为末，糯米糊为丸，桐子大。每食远清汤送下七，八十丸。
新方八阵	和阵		十八	贝母丸	消痰热，润肺止欬，或肺痈肺痿，乃治标之妙剂。贝母一两为末，用砂糖或蜜和丸，龙眼大。或噙化，或嚼服之。若欲劫止久嗽，每贝母一两，宜加百药煎，蓬砂，天竺黄各一钱佐之尤妙。如无百药煎，即醋炒文蛤一钱亦可，或粟壳亦可酌用。若治肺痈，宜加白矾一钱，同贝母丸服如前，最妙。
新方八阵	和阵		十九	括痰丸	治一切停痰积饮，吞酸呕酸，胸?胀闷疼痛等证。半夏，制，二两。白芥子，二两。干姜，炒黄，一两。猪苓，二两。炙甘草，五钱。陈皮，四两。切碎，用盐二钱入水中拌浸一宿，晒干。右为末，汤浸蒸饼为丸，绿豆大。每服一钱许，滚白汤送下。如胸?疼痛者，加台乌药二两。
新方八阵	和阵		二十	神香散	治胸?胃脘逆气难解，疼痛呕哕胀满，痰饮膈噎，诸药不效者，惟此最妙。丁香，白豆蔻，或砂仁亦可。二味等分为末。清汤调下五，七分，甚者一钱，日数服不拘。若寒气作痛者，姜汤送下。
新方八阵	攻阵		一	吐法	此方可代瓜蒂，三圣散之属。凡邪实上焦，或痰或食，或气逆不通等证，皆可以此法吐之。用萝卜子捣碎，以温汤和搅，取淡汤徐徐饮之，少顷即当吐出。即有吐不尽者，亦必从下行矣。又法，以萝卜子为末，温水调服一匙，良久吐涎沫愈。一法，用盐少许，于热锅中炒红色，乃入以水，煮至将滚未滚之际，搅匀，试其滋味稍淡，乃可饮之。每用半碗，渐次增饮，自然发吐，以去病为度而止。一法，凡诸药皆可取吐，但随证作汤剂，探而吐之，无不可也。
新方八阵	攻阵		二	赤金豆	亦名八仙丹。治诸积不行。凡血凝气滞，疼痛肿胀，虫积结聚症坚，宜此主之。此丸去病捷速，较之硝，黄，棱，莪之类过伤脏气者，大为胜之。巴霜，去皮膜，略去油。一钱半。生附子，切，略炒燥，二钱。皂角，炒微焦，二钱。轻粉，一钱。丁香，木香，天竺黄，各三钱。朱砂，二钱为衣。右为末，醋浸蒸饼为丸，萝卜子大，朱砂为衣。欲渐去者，每服五，七丸。欲骤行者，每服一，二十丸。用滚水，或煎药，或姜，醋，茶，蜜，茴香，史君煎汤为引送下。若利多不止，可饮冷水一，二口即止。盖此药得热则行，得冷则止也。如治气湿实滞鼓胀，先用红枣煮熟，取肉一钱许，随用七，八丸，甚者一，二十丸，同枣肉研烂，以热烧酒加白糖少许送下。如治虫痛，亦用枣肉加服，止用清汤送下。
新方八阵	攻阵		三	太平丸	治胸腹疼痛胀满，及食积气积血积，气疝血疝，邪实秘滞痛剧等证。此方借些微巴豆以行群药之力，去滞最炒。如欲其峻，须用巴豆二钱。陈皮，厚朴，木香，乌药，白芥子，草豆蔻，三棱，蓬术，煨，干姜，牙皂，炒断烟，泽泻，各三钱。以上十一味俱为细末。巴豆，用滚汤泡去皮心膜，称足一钱，用水一碗，微火煮至半碗，将巴豆捞起，用乳钵研极细，仍将前汤搀入研匀，然后量药多寡，入蒸饼浸烂捣丸，前药如绿豆大。每用三分，或五分，甚者一钱。右随证用汤引送下。凡伤食停滞，即以本物汤下。妇人血气痛，红花汤或当归汤下。气痛，陈皮汤。疝气，茴香汤。寒气，生姜汤。欲泻者，用热姜汤送下一钱。未利，再服。利多不止，用冷水一，二口即止。
新方八阵	攻阵		四	敦阜丸	治坚顽食积停滞肠胃，痛剧不行等证。本香，山查，麦芽，皂角，丁香，乌药，青皮，陈皮，泽泻，各五钱。巴霜，一钱。右共为末，用生蒜头一两研烂，加熟水取汁，浸蒸饼捣丸，绿豆大。每服二，三十丸，随便用汤引送下。如未愈，徐徐渐加用之。
新方八阵	攻阵		五	猎虫丸	治诸虫积胀痛黄瘦等病。芜荑，雷丸，桃仁，干漆，炒堙尽，雄黄，微炒，锡灰，皂角，烧烟尽，槟榔，使君子，各等分。轻粉，减半。细榧肉，加倍。汤浸蒸饼为丸，绿豆大。每服五，七分，滚白汤下，陆续服之。如虫积坚固者，加巴豆霜与轻粉同。
新方八阵	攻阵		六	百顺丸	治一切阳邪积滞。凡气积血积，虫积食积，伤寒实热秘结等证，但各为汤引，随宜送下，无往不利。川大黄，锦纹者，一斤。牙皂角，炒微黄，一两六钱。右为末，用汤浸蒸饼捣丸，绿豆大。每用五分，或一钱，或二，三钱，酌宜用引送下，或用蜜为丸亦可。
新方八阵	散阵		一	一柴胡饮	一为水数，从寒散也。凡感四时不正之气，或为发热，或为寒热，或因劳因怒，或妇人热入血室，或产后经后因冒风寒，以致寒热如疟等证，但外有邪而内兼火者，须从凉散，宜此主之。柴胡，二，三钱。黄芩，一钱半。芍药，二钱。生地，一钱半。陈皮，一钱半。甘草，八分水一钟半，煎七，八分。温服。如内热甚者，加连翘一，二钱随宜。如外邪甚者，加防风一钱佐之。如邪结在胸而痞满者，去生地，加枳实一，二钱。如热在阳明而兼渴者，加天花粉或葛根一，二钱。热甚者，加知母，石膏亦可。
新方八阵	散阵		二	二柴胡饮	二为火数，从温散也。凡遇四时外感，或其人元气充实，脏气素平无火，或时逢寒胜之令，本无内热等证者，皆不宜妄用凉药，以致寒滞不散，则为害非浅，宜此主之。陈皮，一钱半。半夏，二钱。细辛，一，二钱。厚朴，一钱半。生姜，三，五，七片。柴胡，一钱半或二，三钱。甘草，八分。水一钟半，煎七，八分。温服。如邪盛者，可加羌活，白芷，防风，紫苏之属，择而用之。如头痛不止者，加川芎一，二钱。如多湿者，加苍术。如阴寒气胜，必加麻黄一，二钱，或兼桂枝，不必疑也。
新方八阵	散阵		三	三柴胡饮	三为木数，从肝经血分也。凡人素禀阴分不足，或肝经血少，而偶感风寒者，或感邪不深，可兼补而散者，或病后产后感冒，有不得不从解散，而血气虚弱不能外达者，宜此主之。柴胡，二，三钱。芍药，一钱半。炙甘草，一钱。陈皮，一钱。生姜，三，五片。当归，二钱。溏泄者，易以熟地。水一钟半，煎七，八分。温服。如微寒欬呕者，加半夏一，二钱。
新方八阵	散阵		四	四柴胡饮	四为金数，从气分也。凡人元气不足，或忍饥劳倦，而外感风寒，或六脉紧数微细，正不胜邪等证，必须培助元气，兼之解散，庶可保全，宜此主之。若但知散邪，不顾根本，未有不元气先败者，察之，慎之！柴胡，一，二，三钱。炙甘草，一钱。生姜三，五，七片。当归，二，三钱。泻者少用。人参，二，三钱或五，七钱酌而用之。水二钟，煎七，八分。温服。如胸膈滞闷者，加陈皮一钱。
新方八阵	散阵		五	五柴胡饮	五为土数，从脾胃也。脾土为五脏之本，凡中气不足而外邪有不散者，非此不可。此与四柴胡饮相表里，但四柴胡饮止调气分，此则兼培血气以逐寒邪，尤切于时用者也，神效不可尽述。凡伤寒疟疾痘疮，皆所宜用。柴胡，一，二，三钱。当归，二，三钱。熟地，三，五钱。白术，二，三钱。芍药，钱半，炒用。炙甘草，一钱。陈皮，酌用，或不必用。水一钟半，煎七分。食远热服。寒胜无火者，减芍药，加生姜三，五，七片，或炮干姜一，二钱，或再加桂枝一，二钱则更妙。脾滞者，减白术。气虚者，加人参随宜。腰痛者，加杜仲。头痛者，加川芎。劳倦伤脾阳虚者，加升麻一钱。
新方八阵	散阵		六	正柴胡饮	凡外感风寒，发热恶寒，头疼身痛，痎疟初起等证，凡血气平和，宜从平散者，此方主之。柴胡，一，二，三钱。防风，一钱半。陈皮，一钱半。芍药，二钱。甘草，一钱。生姜，三，五片。水一钟半，煎七，八分。热服。如头痛者，加川芎一钱。如热而兼渴者，加葛根一，二钱。如呕恶者，加半夏一钱五分。如湿胜者，加苍术一钱。如胸腹有微滞者，加厚朴一钱。如寒气胜而邪不易解者，加麻黄一，二，三钱，去浮沫服之，或苏叶亦可。
新方八阵	散阵		七	麻桂饮	治伤寒瘟疫阴暑疟疾，凡阴寒气胜而邪有不能散者，非此不可。无论诸经四季，凡有是证，即宜是药，勿谓夏月不可用也。不必厚盖，但取津津微汗透彻为度。此实麻黄桂枝二汤之变方，而其神效则大有超出二方者，不可不为细察。官桂，一，二钱。当归，三，四钱。炙甘草，一钱。陈皮，随宜用，或不用亦可。麻黄，二，三钱。水一钟半，加生姜五，七片或十片，煎八分，去浮沫。不拘时服。若阴气不足者，加熟地黄三，五钱。若三阳并病者，加柴胡二，三钱。若元气大虚，阴邪难解者，当以大温中饮更迭为用。
新方八阵	散阵		八	大温中饮	凡患阳虚伤寒，及一切四时劳倦寒疫阴暑之气，身虽炽热，时犹畏寒，即在夏月，亦欲衣披覆盖，或喜热汤，或兼呕恶泄泻，但六脉无力，肩背怯寒，邪气不能外达等证，此元阳大虚，正不胜邪之候。若非峻补托散，则寒邪日深，必致不救，温中自可散寒，即此方也。服后畏寒悉除，觉有躁热，乃阳回作汗佳兆，不可疑之畏之。此外，凡以素禀薄弱之辈，或感阴邪时疫，发热困倦，虽未见如前阴证，而热邪未甚者，但于初感时，即速用此饮，连进二，三服，无不随药随愈，真神剂也。此方宜与理阴煎，麻桂饮相参用。熟地，三，五，七钱。冬白术，三，五钱。当归，三五钱。如泄泻者，不宜用，或以山药代之。人参，二，三钱，甚者一两，或不用亦可。炙甘草，一钱。柴胡，二，三，四钱。麻黄，一，二，三钱。肉桂，一，二钱。干姜，炒熟，一，二钱。或用煨生姜三，五，七片亦可。水二钟，煎七分，去浮沫。温服，或略盖取微汗。如气虚，加黄耆二，三钱。如寒甚阳虚者，加制附子一，二钱。头痛，加川芎或白芷，细辛。阳虚气陷，加升麻。如肚腹泄泻，宜少减柴胡，加防风，细辛亦可。尝见伤寒之治，惟仲景能知温散，如麻黄，桂枝等汤是也；亦知补气而散，如小柴胡之属是也。至若阳根于阴，汗化于液，从补血而散，而云腾致雨之妙，则仲景犹所未及，故予制此方，乃邪从营解第一义也，其功难悉，所当深察。
新方八阵	散阵		九	柴陈煎	治伤风兼寒，欬嗽发热，痞满多痰等证。柴胡，二，三钱。陈皮，一钱半。半夏，二钱。茯苓，二钱。甘草，一钱。生姜，三，五，七片。水一钟半，煎七分。食远温服。如寒胜者，加细辛七，八分。如风胜气滞者，加苏叶一钱五分。如冬月寒甚者，加麻黄一钱五分。气逆多嗽者，加杏仁一钱。痞满气滞者，加白芥子五，七分。
新方八阵	散阵		十	柴苓煎	治伤寒表邪未解，外内俱热，泻痢烦渴喜冷，气壮脉滑数者，宜此主之。及疟痢并行，内热去血，兼表邪发黄等证。柴胡，二，三钱。黄芩，栀子，泽泻，木通，各二钱。枳壳，一钱五分。水二钟，煎八分。温服。如疟痢并行，鲜血纯血者，加芍药二钱，甘草一钱。如湿胜气陷者，加防风一钱。
新方八阵	散阵		十一	柴苓饮	治风湿发黄，发热身痛，脉紧，表里俱病，小水不利，中寒泄泻等证。柴胡，二，三钱。猪苓，茯苓，泽泻，各二钱。白术，二，三钱。肉桂，一，二，三钱。水一钟半，煎服。如寒邪胜者，加生姜三，五片。如汗出热不退者，加芍药一，二钱。
新方八阵	散阵		十二	柴胡白虎煎	治阳明温热，表邪不解等证。柴胡，二钱。石膏，三钱。黄芩，二钱。麦冬，二钱。细甘草，七分。水一钟半，加竹叶二十片，煎服。
新方八阵	散阵		十三	归葛饮	治阳明温暑时证，大热大渴，津液枯涸，阴虚不能作汗等证。当归，三，五钱。干葛，二，三钱。水二钟，煎一钟。以冷水浸凉，徐徐服之，得汗即解。
新方八阵	散阵		十四	柴葛煎	方在因阵十八。治瘟毒表里俱热。
新方八阵	散阵		十五	秘传走马通圣散	治伤寒阴邪初感等证。此方宜用于仓卒之时，其有质强而寒甚者俱可用。麻黄，炙甘草，各一两。雄黄二钱。右为细末。每服一钱，热酒下，即汗。或加川芎二钱。
新方八阵	散阵		十六	秘传白犀丹	发散外感瘟疫痈毒等证。白犀角，麻黄，去节，山茨菇，玄明粉，血竭，甘草，各一钱。雄黄八分。右共为末，用老姜汁拌丸，如枣核大，外以红枣去核，将药填入枣内，用薄纸裹十五层，入砂锅内炒令烟尽为度，取出去枣肉，每药一钱，入冰片一分，麝香半分，研极细，磁罐收贮。用时以角簪蘸麻油粘药点眼大角。轻者只点眼角，重者仍用些须吹鼻，男先左，女先右，吹点皆同。如病甚者，先吹鼻，后点眼。点后踡足坐起，用被齐项煖盖半炷香时，自当汗出邪解。如汗不得出，或汗不下达至腰者不治。又一制法，将前药用姜汁拌作二丸，以乌金纸两层包定，外捣红枣肉如泥，包药外约半指厚，晒干，入砂锅内，再覆以砂盆，用盐泥固缝，但留一小孔以候烟色，乃上下加炭火，先文后武，待五色烟尽，取出去枣肉，每煆过药一钱，止加冰片二分，不用麝香。忌生冷，?食，鱼腥，七情。右药，凡伤寒瘟疫，及小儿痘毒壅闭，吼喘，及阴毒冷气攻心，或妇人吹乳，或眼目肿痛，鼻壅闭寒，并皆治之。
新方八阵	散阵		十七	归柴饮	治营虚不能作汗，及真阴不足，外感寒邪难解者，此神方也。如大便多溏者，以冬术代当归亦佳。当归，一两。柴胡，五钱。炙甘草，八分。水一钟半，煎服。或加生姜三，五片。或加陈皮一钱。或加人参。
新方八阵	寒阵		一	保阴煎	治男妇带浊遗淋，色赤带血，脉滑多热，便血不止，及血崩血淋，或经期太早，凡一切阴虚内热动血等证。生地，熟地，芍药，各二钱。山药，川续断，黄芩，黄檗，各一钱半。生甘草，一钱。水二钟，煎七分。食远温服。如小水多热，或兼怒火动血者，加焦栀子一，二钱。如夜热身热，加地骨皮一钱五分。如肺热多汗者，加麦冬，枣仁。如血热甚者，加黄连一钱五分。如血虚血滞，筋骨肿痛者，加当归二，三钱。如气滞而痛，去熟地，加陈皮，青皮，丹皮，香附之属。如血脱血滑，及便血久不止者，加地榆一，二钱。或乌梅一，二个，或百药煎一，二钱，文蛤亦可。如少年，或血气正盛者，不必用熟地，山药。如肢节筋骨疼痛或肿者，加秦艽，丹皮各一，二钱。
新方八阵	寒阵		二	加减一阴煎	方在补阵九。治水亏火胜之甚者。
新方八阵	寒阵		三	抽薪饮	治诸凡火炽盛而不宜补者。黄芩，石斛，木通，栀子，炒，黄檗，各一，二钱。枳壳，钱半。泽泻，钱半。细甘草，三分。水一钟半，煎七分。食远温服。内热甚者，冷服更佳。如热在经络肌肤者，加连翘，天花粉以解之。热在血分大小肠者，加槐蕊，黄连以清之。热在阳明头面，或躁烦便实者，加生石膏以降之。热在下焦，小水痛涩者，加草龙胆，车前以利之。热在阴分，津液不足者，加门冬，生地，芍药之类以滋之。热在肠胃实结者，加大黄，芒硝以通之。
新方八阵	寒阵		四	徒薪饮	治三焦凡火，一切内热，渐觉而未甚者，先宜清以此剂。其甚者，宜抽薪饮。陈皮，八分。黄芩，二钱。麦冬，芍药，黄檗，茯苓，牡丹皮，各一钱半。水一钟半，煎七分。食远温服。如多郁气逆伤肝，?肋疼痛，或致动血者，加青皮，栀子。
新方八阵	寒阵		五	大分清饮	治积热闭结，小水不利，或致腰腿下部极痛，或湿热下利，黄疸，溺血，邪热畜血腹痛淋闭等证。茯苓，泽泻，木通，各二钱。猪苓，栀子，或倍之。枳壳，车前子，各一钱。水一钟半，煎八分。食远温服。如内热甚者，加黄芩，黄檗，草龙胆之属。如大便坚硬胀满者，加大黄二，三钱。如黄疸小水不利，热甚者，加茵陈二钱。如邪热畜血腹痛者，加红花，青皮各一钱五分。
新方八阵	寒阵		六	清流饮	治阴虚挟热泻痢，或发热，或喜冷，或下纯红鲜血，或小水痛赤等证。生地，芍药，茯苓，泽泻，各二钱。当归，一，二钱。甘草，一钱。黄芩，黄连，各半钱，枳壳，一钱。水一钟半，煎服。如热甚者，加黄檗。小水热痛者，加栀子。
新方八阵	寒阵		七	化阴煎	治水亏阴涸，阳火有余，小便癃闭，淋浊疼痛等证。生地黄，熟地黄，牛膝，猪苓，泽泻，生黄檗，生知母，各二钱。绿豆三钱。龙胆草，钱半。车前子，一钱。水二钟，加食盐少许，用文武火煎八分。食前温服，或冷服。若水亏居多，而阴气大有不足者，可递加熟地黄，即用至一，二两亦可。
新方八阵	寒阵		八	茵陈饮	治挟热泄泻热痢，口渴喜冷，小水不利，黄疸湿热闭涩等证。茵陈，焦栀子，泽泻，青皮，各三钱。甘草，一钱。甘菊花，二钱。用水三，四钟，煎两钟，不时陆续饮之。治热泻者，一服可愈。
新方八阵	寒阵		九	清膈煎	治痰因火动，气壅喘满，内热烦渴等证。陈皮，钱半。贝母，二，三钱，微敲破。胆星，一，二钱。海石，二钱。白芥子，五七分。木通，二钱。水一钟半，煎七分。温服。如火盛痰不降者，加童便一小钟。如渴甚者，加天花粉一钱。如热及下焦，小水不利者，加栀子一钱半。如热在上焦，头面红赤，烦渴喜冷者，加生石膏二，三钱。如痰火上壅而小水不利者，加泽泻一，二钱。如痰火闭结，大便不通而兼胀满者，加大黄数钱，或朴硝一，二钱，酌宜用之。
新方八阵	寒阵		十	化肝煎	治怒气伤肝，因而气逆动火，致为烦热?痛，胀满动血等证。青皮，陈皮，各二钱。芍药，二钱。丹皮，栀子炒，泽泻，各钱半。如血见下部者，以甘草代之。土贝母，二，三钱。水一钟半，煎七，八分。食远温服。如大便下血者加地榆，小便下血者加木通，各一钱五分。如兼寒热，加柴胡一钱。如火盛，加黄芩一，二钱。如?腹胀痛，加白芥子一钱。胀滞多者，勿用芍药。
新方八阵	寒阵		十一	安胃饮	治胃火上冲，呃逆不止。陈皮，山查，麦芽，木通，泽泻，黄芩，石斛。水一钟半，煎七分。食远服。如胃火热甚，脉滑实者，加石膏。
新方八阵	寒阵		十二	玉女煎	治水亏火盛，六脉浮洪滑大，少阴不足，阳明有余，烦热干渴，头痛牙疼，失血等证，如神，如神。若大便溏泄者，乃非所宜。生石膏，三，五钱。熟地，三，五钱或一两。麦冬，二钱。知母，牛膝，各钱半。水一钟半，煎七分。温服或冷服。如火之盛极者，加栀子，地骨皮之属亦可。如多汗多渴者，加北五味十四粒。如小水不利，或火不能降者，加泽泻一钱五分，或茯苓亦可。如金水俱亏，因精损气者，加人参二，三钱尤妙。
新方八阵	寒阵		十三	太清饮	治胃火烦热，狂斑呕吐等证。可与白虎汤出入酌用。知母，石斛，木通，各一钱半。石膏，生用，五，七钱。水一钟半，煎七分。温服或冷服。或加麦门冬。
新方八阵	寒阵		十四	绿豆饮	凡热毒劳热，诸火热极不能退者，用此最妙。用绿豆不拘多寡，宽汤煮糜烂，入盐少许，或蜜亦可。待冰冷，或厚或稀或汤，任意饮食之，日或三，四次不拘。此物性非苦寒，不伤脾气，且善于解毒除烦，退热止渴，大利小水，乃浅易中之最佳最捷者也。若火盛口甘，不宜厚味，但略煮半熟，清汤冷饮之，尤善除烦清火。
新方八阵	寒阵		十五	玉泉散	亦名一六甘露散。治阳明内热，烦渴头痛，二便闭结，温疫斑黄，及热痰喘嗽等证。此益元散之变方也，其功倍之。石膏，六两，生用。粉甘草，一两。右为极细末。每服一，二，三钱，新汲水或热汤，或人参汤调下。此方加朱砂三钱亦妙。
新方八阵	寒阵		十六	雪梨浆	解烦热，退阴火，此生津止渴之妙剂也。用清香甘美大梨，削去皮，别用大碗盛清冷甘泉，将梨薄切浸于水中，少顷，水必甘美，但频饮其水，勿食其柤，退阴火极速也。
新方八阵	寒阵		十七	滋阴八味丸	治阴虚火盛，下焦湿热等证。此方变丸为汤，即名滋阴八味煎。山药，四两。丹皮，三两。白茯苓，三两。山茱萸，肉，四两。泽泻，三两。黄檗，盐水炒，三两。熟地黄，八两，蒸捣。知母，盐水炒，三两。右加炼蜜捣丸，梧桐子大。或空心，或午前，用滚白汤，或淡盐汤送下百余丸。
新方八阵	寒阵		十八	约阴丸	治妇人血海有热，经脉先期或过多者，或兼肾火而带浊不止，及男妇大肠血热便红等证。当归，白术，炒，芍药，酒炒。生地，茯苓，地榆，黄芩，白石脂，醋煆焠，北五味，丹参，川续断，各等分。右为末，炼蜜丸服。火甚者，倍用黄芩。兼肝肾之火甚者，仍加知母，黄檗各等分。大肠血热便红者，加黄连，防风各等分。
新方八阵	寒阵		十九	服蛮煎	此方性味极轻极清，善入心肝二脏，行滞气，开郁结，通神明，养正除邪，大有奇妙。生地，麦门冬，芍药，石菖蒲，石斛，川丹皮，极香者，茯神，各二钱。陈皮，一钱。木通，知母，各一钱半。水一钟半，煎七分。食远服。如痰胜多郁者，加贝母二钱。痰盛兼火者，加胆星一钱五分。阳明火盛，内热狂叫者，加石膏二，三钱。便结胀满多热者，玄明粉二，三钱调服，或暂加大黄亦可。气虚神困者，加人参随宜。
新方八阵	寒阵		二十	约营煎	治血热便血，无论脾胃，小肠，大肠，膀胱等证，皆宜用此。生地，芍药，甘草，续断，地榆，黄芩，槐花，荆芥穗，炒焦，乌梅，二个。水一钟半，煎七分。食前服。如下焦火盛者，可加栀子，黄连，龙胆草之属。如气虚者，可加人参，白术。如气陷者，加升麻，防风。
新方八阵	热阵		一	四味回阳饮	治元阳虚脱，危在顷刻者。人参，一，二两。制附子，二，三钱。炙甘草，一，二钱。炮干姜，二，三钱。水二钟，武火煎七，八分。温服。徐徐饮之。
新方八阵	热阵		二	六味回阳饮	治阴阳将脱等证。人参，一，二两，或数钱。制附子，二，三钱。炮干姜，二，三钱。炙甘草，一钱。熟地，五钱。或一两。当归身，三钱。如泄泻者，或血动者，以冬术易之，多多益善。水二钟，武火煎七，八分。温服。如肉振汗多者，加炙黄耆四五钱或一两，或冬白术三，五钱。如泄泻者，加乌梅二枚，或北五味二十粒亦可。如虚阳上浮者，加茯苓二钱。如肝经郁滞者，加肉桂二，三钱。
新方八阵	热阵		三	理阴煎	此理中汤之变方也。凡脾肾中虚等证，宜刚燥者，当用理中，六君之类；宜温润者，当用理阴，大营之类。欲知调补，当先察此。此方通治真阴虚弱，胀满呕哕，痰饮恶心，吐泻腹痛，妇人经迟血滞等证。又凡真阴不足，或素多劳倦之辈，因而忽感寒邪，不能解散，或发热，或头身疼痛，或面赤舌焦，或虽渴而不喜冷饮，或背心肢体畏寒，但脉见无力者，悉是假热之证。若用寒凉攻之必死，宜速用此汤，照后加减以温补阴分，托散表邪，速进数服，使阴气渐充，则汗从阴达，而寒邪不攻自散，此最切于时用者也，神效不可尽述。熟地，三，五，七钱，或一，二两。当归，二，三钱，或五，七钱。炙甘草，一，二钱。干姜，炒黄色，一，二，三钱。或加肉桂，一，二钱。水二钟，煎七，八分。热服。此方加附子，即名附子理阴煎；再加人参，即名六味回阳饮。治命门火衰，阴中无阳等证。若风寒外感，邪未入深，但见发热身痛，脉数不洪，凡内无火证，素禀不足者，但用此汤加柴胡一钱半或二钱，速进一，二服，其效如神；若寒凝阴盛而邪有难解者，必加麻黄一，二钱，放心用之，或不用柴胡亦可，恐其清利也。此寒邪初感温散第一方，惟仲景独知此义。第仲景之温散，首用麻黄，桂枝二汤，余之温散，即以理阴煎及大温中饮为增减，此虽一从阳分，一从阴分，其迹若异，然一逐于外，一托于内，而用温则一也。学者当因所宜，酌而用之。若阴胜之时，外感寒邪，脉细恶寒，或背畏寒者，乃太阳少阴证也，加细辛一，二钱，甚者再加附子一，二钱，真神剂也。或并加柴胡以助之亦可。若阴虚火盛，其有内热不宜用温，而气血俱虚，邪不能解者，宜去姜，桂，单以三味加减与之，或只加人参亦可。若治脾肾两虚，水泛为痰，或呕或胀者，于前方加茯苓一钱半，或加白芥子五分以行之。若泄泻不止及肾泄者，少用当归，或并去之，加山药，扁豆，吴茱萸，破故纸，肉豆蔻，附子之属。若腰腹有痛，加杜仲，枸杞。若腹有胀滞疼痛，加陈皮，木香，砂仁之属。
新方八阵	热阵		四	养中煎	治中气虚寒，为呕为泄者。人参，一，二，三钱。山药，炒，二钱。白扁豆，炒，二，三钱。炙甘草，一钱。茯苓，二钱。干姜，炒黄，一，二钱。水二钟，煎七分。食远温服。如嗳腐气滞者，加陈皮一钱，或砂仁四分。如胃中空虚觉馁者，加熟地三，五钱。
新方八阵	热阵		五	温胃散	治中寒呕吐，吞酸泄泻，不思饮食，及妇人脏寒呕恶，胎气不安等证。人参，一，二，三钱，或一两。白术，炒，一，二钱，或一两。扁豆，二钱，炒。陈皮，一钱，或不用。干姜，炒焦，一，二，三钱。炙甘草，一钱。当归，一，二钱。滑泄者勿用。水二钟，煎七分。食远温服。如下寒带浊者，加破故纸一钱。如气滞或兼胸腹痛者，加藿香，丁香，木香，白豆蔻，砂仁，白芥子之属。如兼外邪及肝肾之病者，加桂枝，肉桂，甚者加柴胡。如脾气陷而身热者，加升麻五七分。如水泛为痰而胸腹痞满者，加茯苓一，二钱。如脾胃虚极，大呕大吐不能止者，倍用参术，仍加胡椒二，三分许，煎熟徐徐服之。
新方八阵	热阵		六	五君子煎	治脾胃虚寒，呕吐泄泻而兼湿者。人参，二，三钱。白术，茯苓，各二钱。炙甘草，一钱。干姜，炒黄，一，二钱。水一钟半，煎服。
新方八阵	热阵		七	六味异功煎	治证同前而兼微滞者。即前方加陈皮一钱。此即五味异功散加干姜也。
新方八阵	热阵		八	参姜饮	治脾肺胃气虚寒，呕吐欬嗽气短，小儿吐乳等证。人参，三，五钱，或倍之。炙甘草，三，五分。干姜，炮，五分或一，二钱，或用煨生姜三，五片。水一钟半，煎七，八分。徐徐服之。此方或陈皮，或荜茇，或茯苓，皆可酌而佐之。
新方八阵	热阵		九	胃关煎	治脾肾虚寒作泻，或甚至久泻，腹痛不止，冷痢等证。熟地，三，五钱，或一两。山药，炒，二钱。白扁豆，炒，二钱。炙甘草，一，二钱。焦干姜，一，二，三钱。吴茱萸，制，五，七分。白术，炒，一，二，三钱。水二钟，煎七分。食远温服。泻甚者，加肉豆蔻一，二钱，?炒用，或破故纸亦可。气虚势甚者，加人参随宜用。阳虚下脱不固者，加制附子一，二，三钱。腹痛甚者，加木香七，八分，或加厚朴八分。滞痛不通者，加当归二，三钱。滑脱不禁者，加乌梅二个，或北五味子二十粒。若肝邪侮脾者，加肉桂一，二钱。
新方八阵	热阵		十	佐关煎	治生冷伤脾，泻痢未久，肾气未损者，宜用此汤以去寒湿，安脾胃。此胃关煎之佐者也。厚朴，炒，一钱。陈皮，炒，一钱。山药，炒，二钱。扁豆，炒，二钱。炙甘草，七分。猪苓，二钱。泽泻，二钱。干姜，炒，一，二钱。肉桂，一，二钱。水一钟半，煎服。如腹痛甚者，加木香三，五分，或吴茱萸亦可。如泻甚不止者，或破故纸，或肉豆蔻，皆可加用。
新方八阵	热阵		十一	抑扶煎	治气冷阴寒，或暴伤生冷致成泻痢，凡初起血气未衰，脾肾未败，或胀痛，或呕恶，皆宜先用此汤。此胃关煎表里药也，宜察虚实用之。其有寒湿伤脏，霍乱邪实者，最宜用此。厚朴，陈皮，乌药，各一钱五分。猪苓，二钱。泽泻，二钱。炙甘草，一钱。干姜，炮，一，二钱。吴茱萸，制，五，七分。水一钟半，煎七分。食远温服。如气滞痛甚者，加木香五，七分，或砂仁亦可。如血虚多痛者，加当归二钱。如寒湿胜者，加苍术一钱半。
新方八阵	热阵		十二	四维散	治脾肾虚寒，滑脱之甚，或泄痢不能止，或气虚下陷，二阴血脱不能禁者，无出此方之右。人参，一两。制附子，二钱。干姜，炒黄，二钱。炙甘草，一，二钱。乌梅肉，五分或一钱，酌其味之微甚，随病人之意而用之。或不用此，即四味回阳饮也。右为末，和匀，用水拌湿，蒸一饭顷，取起烘干，再为末。每服一，二钱，温汤调下。
新方八阵	热阵		十三	镇阴煎	治阴虚于下，格阳于上，则真阳失守，血随而溢，以致大吐大，六脉细脱，手足厥冷，危在顷刻而血不能止者，速宜用此，使孤阳有归，则血自安也。如治格阳喉痺上热者，当以此汤冷服。熟地，一，二两。牛膝，二钱。炙甘草，一钱。泽泻，一钱半。肉桂，一，二钱。制附子，五，七分或一，二，三钱。水二钟，速煎服。如兼呕恶者，加干姜炒黄一，二钱。如气脱倦言而脉弱极者，宜速速多加人参，随宜用之。
新方八阵	热阵		十四	归气饮	治气逆不顺，呃逆呕吐，或寒中脾肾等证。熟地三，五钱。茯苓，二钱。扁豆，二钱。干姜，炮。丁香，陈皮，各一钱。藿香，一钱五分。炙甘草，八分。水一钟半，煎七分。食远温服。中气寒甚者，加制附子。肝肾寒者，加吴茱萸，肉桂，或加当归。
新方八阵	热阵		十五	煖肝煎	治肝肾阴寒，小腹疼痛，疝气等证。当归，二，三钱。枸杞，三钱。茯苓，二钱。小茴香，二钱。肉桂，一，二钱。乌药，二钱。沉香，一钱，或木香亦可。水一钟半，加生姜三，五片，煎七分。食远温服。如寒甚者，加吴茱萸，干姜；再甚者，加附子。
新方八阵	热阵		十六	寿脾煎	一名摄营煎。治脾虚不能摄血等证。凡忧思郁怒积劳，及误用攻伐等药，犯损脾阴，以致中气亏陷，神魂不宁，大便脱血不止，或妇人无火崩淋等证，凡兼呕恶，尤为危候，速宜用此，单救脾气，则统摄固而血自归源。此归脾汤之变方，其效如神。若犯此证而再用寒凉，则胃气必脱，无不即毙者。白术，二，三钱。当归，二钱。山药，二钱。炙甘草，一钱。枣仁，钱半。远志，制，三，五分。干姜，炮，一，二，三钱。莲肉，去心，炒，二十粒。人参，随宜一，二钱，急者用一两。水二钟，煎服。如血未止，加乌梅二个，凡畏酸者不可用。或加地榆一钱半亦可。滑脱不禁者，加醋炒文蛤一钱。下焦虚滑不禁，加鹿角霜二钱为末，搅入药中服之。气虚甚者，加炙黄耆二，三钱。气陷而坠者，加炒升麻五，七分，或白芷亦可。兼溏泄者，加补骨脂一钱炒用。阳虚畏寒者，加制附子一，二，三钱。血去过多，阴虚气馁，心跳不宁者，加熟地七，八钱或一，二两。
新方八阵	热阵		十七	三气饮	治血气亏损，风寒湿三气乘虚内侵，筋骨历节痺痛之极，及痢后鹤膝风痛等证。当归，枸杞，杜仲，各二钱。熟地，三钱，或五钱。牛膝，茯苓，芍药，酒炒，肉桂，各一钱。北细辛，或代以独活，白芷，炙甘草，各一钱。附子，随宜一，二钱。水二钟，加生姜三片，煎服。如气虚者，加人参，白术随宜。风寒胜者，加麻黄一，二钱。此饮亦可浸酒，大约每药一斤，可用烧酒六，七升，浸十余日，徐徐服之。
新方八阵	热阵		十八	五德丸	治脾肾虚寒，飧泄鹜溏等证，或暴伤生冷，或受时气寒湿，或酒湿伤脾，腹痛作泄，或饮食失宜，呕恶痛泄，无火等证。补骨脂，四两，酒炒。吴茱萸，制，二两。木香，二两。干姜，四两，炒。北五味，二两。或以肉豆蔻代之，?炒用或用乌药亦可。汤浸蒸饼丸，桐子大。每服六七十丸，甚者百余丸，滚白汤或人参汤，或米汤俱可下。腹痛多呕者，加胡椒二两更妙。
新方八阵	热阵		十九	七德丸	治生冷伤脾，初患泻痢，肚腹疼痛，凡年壮气血未衰，及寒湿食滞，凡宜和胃者，无不神效。此即佐关煎之偏裨也。台乌药，吴茱萸，制，干姜，炒黄，苍术，炒，各二两。木香，茯苓，各一两。补骨脂，炒，四两。神?糊丸，桐子大。每服七，八十丸，或百丸，滚白汤送下。
新方八阵	热阵		二十	复阳丹	治阴寒呕吐泄泻，腹痛寒疝等证。附子，制，炮姜，胡椒，北五味，炒，炙甘草，各一两。白?，二两，炒熟。右为末，和匀，入温汤捣丸，桐子大。每服一钱，随证用药引送下。
新方八阵	热阵		二一	黄芽丸	治脾胃虚寒，或饮食不化，或时多胀满泄泻，吞酸呕吐等证。此药随身常用甚妙。人参，二两，焦干姜，三钱。炼白蜜为丸，芡实大。常嚼服之。
新方八阵	热阵		二二	一?丹	治脾肾虚寒，不时易泻腹痛，阳痿怯寒等证。此即参附汤之变方也。人参，制附子，各等分。炼白蜜丸，如绿豆大。每用滚白汤送下三，五分或一钱。凡药饵不便之处，或在途次，随带此丹最妙。
新方八阵	热阵		二三	九?丹	治脾肾虚寒如五德丸之甚者。熟地，八两。制附子，四两。肉豆蔻，?炒，二两。焦姜，吴茱萸，补骨脂，酒炒，荜茇，炒，五味子，炒，各二两。粉甘草，炒，一两。炼白蜜为丸，或山药糊丸，如桐子大。每服六，七十或百丸，滚白汤下。如气虚者，加人参，或二两，或四两，尤妙甚。
新方八阵	热阵		二四	温脏丸	治诸虫积既逐而复生者，多由脏气虚寒，宜健脾胃以杜甚源，此方主之。人参，随宜用，无亦可。白术，米泔浸炒。当归，各四两。芍药，酒炒焦，茯苓，川椒，去合口者，炒出汗，细榧肉，使君子，煨，取肉，槟榔，各二两。干姜，炮，吴茱萸，汤泡一宿，炒，各一两。右为末，神?糊为丸，桐子大。每服五，七十丸或百丸，饥时白汤下。如脏寒者，加制附子一，二两。脏热者，加黄连一，二两。
新方八阵	热阵		二五	圣术煎	治饮食偶伤，或吐或泻，胸膈痞闷，或?肋疼痛，或过用克伐等药，致伤脏气，有同前证而脉息无力，气怯神倦者，速宜用此，不得因其虚痞虚胀而畏用白术，此中虚实之机，贵乎神悟也。若痛胀觉甚者，即以此煎送神香散最妙。若用治寒湿泻痢呕吐，尤为圣药。白术，用冬术味甘佳者五，六，七，八钱，炒，或一，二两。干姜，炒，肉桂，各一，二钱。陈皮，酌用，或不用。水一钟半，煎七分，温热服。若治虚寒泻痢呕吐等证，则人参，炙甘草之类，当任意加用。若治中虚感寒，则麻黄，柴胡亦任意加用。
新方八阵	固阵		一	秘元煎	治遗精带浊等病。此方专主心脾。远志，八分，炒。山药，二钱，炒。芡实，二钱，炒。枣仁，炒，捣碎，二钱。白术，炒，茯苓，各钱半。炙甘草，一钱。人参，一，二钱。五味，十四粒。畏酸者去之。金樱子，去核，二钱。水二钟，煎七分。食远服。此治久遗无火，不痛而滑者，乃可用之。如尚有火觉热者，加苦参一，二钱。如气大虚者，加黄耆一，二，三钱。
新方八阵	固阵		二	固阴煎	治阴虚滑泄，带浊淋遗，及经水因虚不固等证。此方专主肝肾。人参，随宜。熟地，三，五钱。山药，炒，二钱。山茱萸，一钱半。远志，七分，炒。炙甘草，一，二钱。五味，十四粒。菟丝子，炒香，二，三钱。水二钟，煎七分。食远温服。如虚滑遗甚者，加金樱子肉二，三钱，或醋炒文蛤一钱，或乌梅二个。如阴虚微热而经血不固者，加川续断二钱。如下焦阳气不足，而兼腹痛溏泄者，加补骨脂，吴茱萸之类，随宜用之。如肝肾血虚，小腹痛而血不归经者，加当归二，三钱。如脾虚多湿，或兼呕恶者，加白术一，二钱。如气陷不固者，加炒升麻一钱。如兼心虚不眠，或多汗者，加枣仁二钱，炒用。
新方八阵	固阵		三	菟丝煎	治心脾气弱，凡遇思虑劳倦即苦遗精者，宜此主之。人参，二，三钱。山药，炒，二钱。当归，钱半。菟丝子，制炒，四五钱。枣仁，炒，茯苓，各钱半。炙甘草，一钱或五分。远志，制，四分。鹿角霜，为末，每服加入四，五匙。右用水一钟半，煎成，加鹿角霜末调服，食前。或加白术一，二钱。
新方八阵	固阵		四	惜红煎	治妇人经血不固，崩漏不止，及肠风下血等证。白术，山药，炙甘草，地榆，续断，炒，芍药，炒，北五味，十四粒，荆芥穗，炒，乌梅，二枚。水一钟半，煎七分。食远服。如火盛者，加黄连，黄芩。如脾虚兼寒，脾泄者，加破故纸，人参。
新方八阵	固阵		五	苓术菟丝丸	治脾肾虚损，不能收摄，以致梦遗精滑困倦等证。白茯苓，白术，米泔洗，炒，莲肉，去心，各四两。五味，二两，酒蒸。山药，炒，二两。杜仲，酒炒，三两。炙甘草，五钱。菟丝子，用好水淘净，入陈酒浸一日，文火煮极烂，捣为饼，焙干为末，十两。右用山药末以陈酒煮糊为丸，桐子大。空心滚白汤或酒下百余丸。如气虚神倦，不能收摄者，加人参三，四两尤妙。
新方八阵	固阵		六	固真丸	治梦遗精滑。菟丝子，一斤，淘洗净，用好酒浸三日，煮极熟，擣膏，晒干。或用净白布包蒸亦佳。牡蛎，煆，四两。金樱子，去子，蒸熟，四两。茯苓，酒拌蒸晒，四两。右蜜丸，空心好酒送下三钱，或盐汤亦可。
新方八阵	固阵		七	粘米固肠糕	治脾胃虚寒，或因食滞气滞，腹痛泄泻久不止者，多服自效。用白糯米滚汤淘洗，炒香熟为粉，每粉一两，加干姜末炒熟者二分半，白糖二钱，拌匀，于饥时用滚水调服一，二两。如有微滞者，加陈皮炒末二分，或砂仁末一分俱妙。一法用陈老米粉亦妙。此与古方固类四十九泄泻经验方大同小异，并补阵养元粉略同。
新方八阵	固阵		八	玉关丸	治肠风血脱，崩漏带浊不固，诸药难效者，宜用此丸兼煎药治之。及泻痢滑泄不能止者，亦宜用此。白?，炒熟，四两。枯矾，二两。文蛤，醋炒黑，二两。北五味，一两，炒。诃子，二两，半生半炒。右为末，用熟汤和丸，梧子大。以温补脾肾等药随证加减煎汤送下，或人参汤亦可。如血热妄行者，以凉药送下。
新方八阵	固阵		九	巩隄丸	治膀胱不藏，水泉不止，命门火衰，小水不禁等证。熟地，二两。菟丝子，酒煮，二两。白术，炒，二两。北五味，益智仁，酒炒。故纸，酒炒。附子，制，茯苓，家韭子，炒，各一两。右为末，山药糊丸，如桐子大。每服百余丸，空心滚汤，或温酒下。如兼气虚，必加人参一，二两更妙。
新方八阵	固阵		十	敦阜糕	治久泻久痢，肠滑不固妙方，及妇人带浊最佳。白?，炒黄，二两。冬白术，炒黄，一两。破故纸，炒，五钱。右共为末。临服时加白糖，随宜用清滚汤，食前调服如糕法。如胃寒者，每一两加干姜炒末五分或一钱。如气有不顺，或痛，或呕，每末一两。加丁香一钱。如滑泄不禁者，每两加粟壳末炒黄一钱。若以作丸，则宜三味等分用。即名敦阜丸。
新方八阵	因阵		一	逍遥饮	治妇人思郁过度，致伤心脾冲任之源，血气日枯，渐至经脉不调者。当归，二，三钱。芍药，钱半。熟地，三，五钱。枣仁，二钱，炒。茯神，钱半。远志，制，三，五分。陈皮，八分。炙甘草，一钱。水二钟，煎七分。食远温服。如气虚者，加人参一，二钱。如经水过期兼痛滞者，加酒炒香附一，二钱。
新方八阵	因阵		二	决津煎	治妇人血虚经滞，不能流畅而痛极者，当以水济水，若江河一决而积垢皆去，宜用此汤，随证加减主之。此用补为泻之神剂也。如气虚者，宜少用香，陈之类，甚者不用亦可。当归，三，五钱，或一两。泽泻，一钱半。牛膝，二钱。肉桂，一，二，三钱。熟地，二，三钱，或五七钱，或不用亦可。乌药，一钱，如气虚者，不用亦可。水二钟，煎七，八分。食前服。如呕恶者，加焦姜一，二钱。如阴滞不行者，非加附子不可。如气滞而痛胀者，加香附一，二钱，或木香七，八分。如血滞血涩者，加酒炒红花一，二钱。如小腹不煖而痛极者，加吴茱萸七，八分。如大便结涩者，加肉苁蓉一，二，三钱，微者以山查代之。
新方八阵	因阵		三	五物煎	治妇人血虚凝滞，蓄积不行，小腹痛急，产难经滞，及痘疮血虚寒滞等证，神效。此即四物汤加肉桂也。当归，三，五，七钱。熟地，三，四钱。芍药，二钱，酒炒。川芎，一钱。肉桂，一，二，三钱。水一钟半，煎服。兼胃寒或呕恶者，加干姜炮用。水道不利，加泽泻或猪苓。气滞者，加香附或丁香，木香，砂仁，乌药。阴虚疝痛者，加小茴香。血瘀不行，脐下若复杯，渐成积块者，加桃仁或酒炒红花。痘疮血虚寒胜，寒邪在表者，加细辛，麻黄，柴胡，紫苏之属。
新方八阵	因阵		四	调经饮	治妇人经脉阻滞，气逆不调，多痛而实者。当归，三，五钱。牛膝，二钱。山查，一，二钱。香附，二钱。青皮，茯苓，各一钱半。水二钟，煎七分。食远服。如因不避生冷而寒滞其血者，加肉桂，吴茱萸之类。如兼胀闷者，加厚朴一钱，或砂仁亦可。如气滞者，加乌药二钱，或痛在小腹者，加小茴香一钱半。
新方八阵	因阵		五	通瘀煎	治妇人气滞血积，经脉不利，痛极拒按，及产后瘀血实痛，并男妇血逆血厥等证。归尾，三，五钱。山查，香附，红花，新者，炒黄，各二钱。乌药，一，二钱。青皮，钱半。木香，七分。泽泻，钱半。水二钟，煎七分，加酒一，二小钟。食前服。兼寒滞者，加肉桂一钱，或吴茱萸五分。火盛内热，血燥不行者，加炒栀子一，二钱。微热血虚者，加芍药二钱。血虚涩滞者，加牛膝。血瘀不行者，加桃仁三十粒，去皮尖用，或加苏木，玄胡索之类。瘀极而大便结燥者，加大黄一，二，三钱，或加芒硝，蓬术亦可。
新方八阵	因阵		六	胎元饮	治妇人冲任失守，胎元不安不固者，随证加减用之。或间日，或二，三日，常服一，二剂。人参，随宜。当归，杜仲，芍药，各二钱。熟地，二，三钱。白术，钱半。炙甘草，一钱。陈皮七分。无滞者不必用。水二钟，煎七分。食远服如下元不固而多遗浊者，加山药，补骨脂，五味之类。如气分虚甚者，倍白术，加黄耆。但耆，术气浮，能滞胃口，倘胸膈有饱闷不快者，须慎用之。如虚而兼寒多呕者，加炮姜七，八分或一，二钱。如虚而兼热者，加黄芩一钱五分，或加生地二钱，去杜仲。如阴虚小腹作痛，加枸杞二钱。如多怒气逆者，加香附无妨，或砂仁亦妙。如有所触而动血者，加川续断，阿胶各一，二钱。如呕吐不止，加半夏一，二钱，生姜三，五片。
新方八阵	因阵		七	固胎煎	治肝脾多火多滞而屡堕胎者。黄芩，二钱。白术，一，二钱。当归，芍药，阿胶，各钱半。陈皮，一钱。砂仁，五分。水一钟半，煎服。
新方八阵	因阵		八	凉胎饮	治胎气内热不安等证。生地，芍药，各二钱。黄芩，当归，各一，二钱。甘草，生，七分。枳壳，石斛，各一钱。茯苓，钱半。水一钟半，煎七分。食远温服。如热甚者，加黄檗一，二钱。
新方八阵	因阵		九	滑胎煎	胎气临月，宜常服数剂，以使易生。当归，三，五钱。川芎，七分。杜仲，二钱。熟地，三钱。枳壳，七分。山药，二钱。水二钟，煎八，九分。食前温服。如气体虚弱者，加人参，白术，随宜用之。如便实多滞者，加牛膝一，二钱。
新方八阵	因阵		十	殿胞煎	治产后儿枕疼痛等证如神。当归，五，七钱，或一两。川芎，炙甘草，各一钱。茯苓，一钱。肉桂，一，二钱，或五七分。水一钟，煎八分。热服。如脉细而寒或呕者，加干姜炒黄色一，二钱。如血热多火者，去肉桂，加酒炒芍药一，二钱。如脉弱阴虚者，加熟地三，五钱。如气滞者，加香附一，二钱，或乌药亦可。腰痛加杜仲一，二钱。
新方八阵	因阵		十一	脱花煎	凡临盆将产者，宜先服此药催生最佳，并治产难经日，或死胎不下俱妙。当归，七，八钱，或一两。肉桂，一，二钱，或三钱。川芎，牛膝，各二钱。车前子，钱半。红花，一钱。催生者，不用此味亦可。水二钟，煎八分。热服，或服后饮酒数杯亦妙。若胎死腹中，或坚滞不下者，加朴硝三，五钱即下。若气虚困剧者，加人参随宜。若阴虚者，必加熟地三，五钱。
新方八阵	因阵		十二	九蜜煎	治产后阳气虚寒，或阴邪入脏，心腹疼痛，呕吐不食，四肢厥冷。此与大岩蜜汤略同而稍胜之。当归，熟地，各三钱。芍药，酒炒焦，茯苓，各钱半。炙甘草，干姜，炒，肉桂，北细辛，各一钱。吴茱萸，制，五分。水二钟，煎服。
新方八阵	因阵		十三	清化饮	治妇人产后因火发热，及血热妄行，阴亏诸火不清等证。芍药，麦冬，各二钱。丹皮，茯苓，黄芩，生地，各二，三钱。石斛，一钱。水一钟半，煎七分。食远温服。如觉骨蒸多汗者，加地骨皮一钱半。热甚而渴或头痛者，加石膏一，二，三钱。下热便涩者，加木通一，二钱，或黄檗，栀子皆可随证用之。如兼外邪发热，加柴胡一，二钱。愚按：丹溪云：芍药酸寒，大伐发生之气，产后忌用之。此亦言之过也。夫芍药之寒，不过于生血药中稍觉其清耳，非若芩，连辈之大苦大寒者也。使芍药犹忌如此，则他之更寒者，尤为不可用矣。余每见产家过慎者，或因太煖，或因年力方壮，而饮食药饵太补过度，以致产后动火者，病热极多。若尽以产后为虚，必须皆补，岂尽善哉！且芍药性清，微酸而收，最宜于阴气散失之证，岂不为产后之要药乎？不可不辨也。
新方八阵	因阵		十四	毓麟珠	治妇人气血俱虚，经脉不调，或断续，或带浊，或腹痛，或腰酸，或饮食不甘，瘦弱不孕，服一，二斤即可受胎。凡种子诸方，无以加此。人参，白术，土炒，茯苓，芍药，酒炒，各二两。川芎，炙甘草，各一两。当归，熟地，蒸捣，各四两。菟丝子，制，四两。杜仲，酒炒。鹿角霜，川椒，各二两。右为末，炼蜜丸，弹子大。每空心嚼服一，二丸，用酒或白汤送下，或为小丸吞服亦可。如男子制服，宜加枸杞，胡桃肉，鹿角胶，山药，山茱萸，巴戟肉各二两。如女人经迟腹痛，宜加酒炒破故，肉桂各一两，甚者再加吴茱萸五钱，汤泡一宿炒用。如带多腹痛，加破故一两，北五味五钱，或加龙骨一两，醋煆用。如子宫寒甚，或泄或痛，加制附子，炮干姜随宜。如多郁怒，气有不顺，而为胀为滞者，宜加酒炒香附二两，或甚者再加沉香五钱。如血热多火，经早内热者，加川续断，地骨皮各二两，或另以汤剂暂清其火，而后服此，或以汤引酌宜送下亦可。赞育丹又十四治阳痿精衰，虚寒无子等证妙方。熟地，八两，蒸捣。白术，用冬术，八两。当归，枸杞，各六两。杜仲，酒炒，仙茅，酒蒸一日，巴戟肉，甘草汤炒，山茱萸，淫羊藿，羊脂拌炒，肉苁蓉，酒洗去甲，韭子，炒黄，各四两。蛇床子，微炒，附子，制，肉桂，各二两。右炼蜜丸服。或加人参，鹿茸亦妙。
新方八阵	因阵		十五	柴归饮	治痘疮初起，发热未退，无论是痘是邪，疑似之间，均宜用此平和养营之剂以为先著。有毒者可托，有邪者可散，实者不致助邪，虚者不致损气。凡阳明实热邪盛者，宜升麻葛根汤；如无实邪，则悉宜用此增减主之。当归，二，三钱。芍药，或生或炒，一钱半。柴胡，一钱，或钱半。荆芥穗，一钱。炙甘草，七分，或一钱。水一钟半，煎服。或加生姜三片。血热者，加生地。阴虚者，加熟地。气虚脉弱者，加人参。虚寒者，加炮姜，肉桂。火盛者，加黄芩。热渴者，加干葛。腹痛者，加木香，砂仁。呕恶者，加炮姜，陈皮。若治麻疹，或以荆芥易干葛。阴寒盛而邪不能解者，加麻黄，桂枝。
新方八阵	因阵		十六	疏邪饮	治痘疹初起发热，凡血气强盛，无藉滋补者，单宜解邪，用此方为主，以代升麻葛根汤及苏葛汤等方，最为妥当。柴胡，倍用。芍药，倍用，酒炒。苏叶，荆芥穗，炙甘草，减半。水一钟半，煎服。无火者，加生姜三片。火盛内热者，加黄芩。渴者，加干葛。
新方八阵	因阵		十七	凉血养营煎	治痘疮血虚血热，地红热渴，或色燥不起，及便结溺赤，凡阳盛阴虚等证，悉宜用此。生地黄，当归，芍药，生甘草，地骨皮，紫草，黄芩，红花。水一钟半，煎服，量儿大小加减用之。渴，加天花粉。肌热无汗，加柴胡。热毒甚者，加牛蒡子，木通，连翘之属。血热毒不透者，加犀角。
新方八阵	因阵		十八	柴葛煎	治痘疹表里俱热，散毒养阴，及瘟疫等证。柴胡，干葛，芍药，黄芩，甘草，连翘。水一钟半，煎服。
新方八阵	因阵		十九	搜毒煎	解痘疹热毒炽盛，紫黑干枯，烦热便结纯阳等证。紫草，地骨皮，牛蒡子，杵，黄芩，木通，连翘，蝉蜕，芍药，等分。水一钟半，煎服。渴者，加天花粉，麦门冬。阳明热甚，头面牙龈肿痛者，加石膏，知母。大肠干结实，脐腹实胀者，加大黄，芒硝。血热妄行者，加犀角，童便。小水热闭者，加山栀，车前子。兼表热者，加柴胡。
新方八阵	因阵		二十	六物煎	治痘疹血气不充，随证加减用之，神效不可尽述。并治男妇气血俱虚等证。炙甘草，当归，熟地，或用生地，川芎，三，四分，不宜多。芍药，俱随宜加减。人参，或有或无，随虚实用之。气不虚者不必用。右咀，用水煎服。如发热不解，或痘未出之先，宜加柴胡以疏表，或加防风佐之。如见点后，痘不起发，或起而不贯，或贯而浆薄，均宜单用此汤，或加糯米，人乳，好酒，肉桂，川芎以助营气。如气虚痒塌不起，加穿山甲炒用。如红紫血热不起，宜加紫草或犀角。如脾气稍滞者，宜加陈皮，山查。如胃气虚寒多呕者，加干姜炒用，或加丁香。如腹痛兼滞者，加木香，陈皮。表虚气陷不起，或多汗者，加黄耆。气血俱虚，未起未贯而先痒者，加肉桂，白芷。如元气大虚，寒战咬牙泄泻，宜去芍药，加黄耆，大附子，干姜，肉桂。
新方八阵	因阵		二一	六气煎	治痘疮气虚，痒塌倒陷，寒战咬牙，并治男妇阳气虚寒等证。黄耆，炙。肉桂，人参，白术，当归，炙甘草。右咀，水煎服。加减法照前六物煎。
新方八阵	因阵		二二	九味异功煎	治痘疮寒战咬牙倒陷，呕吐泄泻，腹痛虚寒等证。用代陈氏十二味异功散等方。人参，二，三钱。黄耆，炙，一，二钱。当归，熟地，各二，三钱。炙甘草，七分，或一钱。丁香，三，五分，或一钱。肉桂，一钱。干姜，炮，一，二钱。制附子，一，二钱。右量儿大小加减，用水一钟半，煎七分，徐徐与服之。如泄泻腹痛，加肉豆蔻?炒一钱，或加白术一，二钱。
新方八阵	因阵		二三	透邪煎	凡麻疹初热未出之时，惟恐误药，故云未出之先，不宜用药，然解利得宜，则毒必易散而势自轻减，欲求妥当，当先用此方为主。当归，二，三钱。芍药，酒炒，一，二钱。防风，七，八分。荆芥，一钱。炙甘草，七分。升麻，三分。水一钟半，煎服。如热甚脉洪滑者，加柴胡一钱。此外，凡有杂证，俱可随宜加减。
新方八阵	因阵		二四	牛膝煎	截疟大效。凡邪散已透，而血气微虚者，宜此主之。牛膝，二钱。当归，陈皮，各三钱。右用好酒一钟，浸一宿，次早加水一钟，煎至八分。温服。
新方八阵	因阵		二五	何人饮	截疟如神。凡气血俱虚，久疟不止，或急欲取效者，宜此主之。何首乌，自三钱以至一两，随轻重用之。当归，二，三钱。人参，三，五钱，或一两，随宜。陈皮，二，三钱。大虚者不必用。煨生姜，三片，多寒者用三，五钱。水二钟，煎八分。于发前二，三时，温服之。若善饮者，以酒一钟，浸一宿，次早加水一钟煎服亦妙。再煎不必用酒。
新方八阵	因阵		二五	追疟饮又	截疟甚佳。凡血气未衰，屡散之后而疟有不止者，用此截之，已经屡验。何首乌，一两，制。当归，甘草，半夏，青皮，陈皮，柴胡，各三钱。右用井水，河水各一钟，煎一钟，柤亦如之，同露一宿。次早温服一钟，饭后食远再一钟。
新方八阵	因阵		二六	木贼煎	凡疟疾形实气强，多湿多痰者，宜此截之，大效。半夏，青皮，各五钱。木贼，厚朴，各三钱。白苍术，槟榔，各一钱。用陈酒二钟，煎八分，露一宿。于未发之先二时，温服。
新方八阵	因阵		二七	牙皂散	治胃脘痛剧，诸药不效者，服此如神。用牙皂烧存性，以烟将尽为度，研末。用烧酒调服一钱许即效。
新方八阵	因阵		二八	荔香散	治疝气痛极。凡在气分者，最宜用之，并治小腹气痛等证，神效。又心腹久痛方如后。荔枝核，炮微焦，大茴香，等分，炒。右为末。用好酒调服二，三钱。如寒甚者，加制过吴茱萸减半用之。凡心腹胃脘久痛，屡触屡发者，惟妇人多有之，用荔枝核一钱，木香八分，为末，每服一钱，清汤调服，数服除根。
新方八阵	因阵		二九	豕膏	＜内经＞曰：痈发于嗌中，名曰猛疽，猛疽不治，化为脓，脓不写，塞咽，半日死；其化为脓者，写则合豕膏，冷食，三日已。此必以猪板油炼净服之也。又万氏方：治肺热暴瘖，用猪脂一斤，炼过入白蜜一斤，再炼少顷，滤净冷定，不时挑服一匙，即愈。按：此方最能润肺润肠，凡老人痰嗽不利，及大肠秘结者，最宜用之。又千金方：治关格闭塞。用猪脂，姜汁各二升，微火煎至二升，加酒五合和煎，分服之。愚意先以当归半斤，浓煎取汁，炼过猪脂一斤，同炼去其水气，乃入白蜜一斤，再炼少顷，滤净收贮，不时挑服，用治老人之秘结，及噎膈闭结等证，必无不妙。如果阳气不行者，仍加生姜四两，同当归煎入；或宜酒者，以酒送服亦可。或气有不利者，加杏仁二两，去皮尖，同前煎入皆妙。或有滞者，当以饧代蜜更妙。是即＜内经＞所谓以辛润之也。
新方八阵	因阵		三十	罨伤寒结胸法	凡病伤寒结胸，其有中气虚弱，不堪攻击内消者，须以此法外罨之，则滞行邪散，其效如神。?白头，生姜，生萝卜，此味加倍。如无，以子代之。右用?姜各数两，萝卜倍之，共捣一处炒热，用手巾或白布包作大饼。罨胸前胀痛处。此药须分二包，冷则轮换罨之，无不即时开通，汗出而愈。但不宜太热，恐炮烙难受也。又法：以大蒜，一，二十头，捣烂，摊厚纸或薄绢上，贴于胀处，少顷即散。用治一切胀痛，无不神妙。
新方八阵	因阵		三一	连翘金贝煎	治阳分痈毒，或在脏腑肺膈胸乳之间者，此方最佳，甚者连用数服，无有不愈。金银花，贝母，土者更佳。蒲公英，夏枯草，各三钱。红藤，七，八钱。连翘，一两，或五，七钱。用好酒二碗，煎一碗服。服后煖卧片时。火盛烦渴乳肿者，加天花粉。若阳毒内热，或在头项之间者，用水煎亦可。
新方八阵	因阵		三二	连翘归尾煎	治一切无名痈毒，丹毒流注等毒，有火者最宜用之。连翘，七，八钱。归尾，三钱。甘草，一钱。金银花，红藤，各四，五钱。用酒煎服如前。如邪热火盛者，加槐蕊二，三钱。
新方八阵	因阵		三三	桔梗杏仁煎	此桔梗汤之变方也。治欬嗽吐脓，痰中带血，或胸膈隐痛，将成肺痈者，此方为第一。桔梗，杏仁，甘草，各一钱。阿胶，金银花，麦冬，百合，夏枯草，连翘，各二钱。贝母，三钱。枳壳，钱半。红藤，三钱。水二钟，煎八分。食远服。如火盛兼渴者，加天花粉二钱。
新方八阵	因阵		三四	当归蒺藜煎	治痈疽疮疹血气不足，邪毒不化，内无实热而肿痛淋漓者，悉宜用之。此与芍药蒺藜煎相为奇正也，当酌其详。当归，熟地，芍药，酒炒，何首乌，各二钱。炙甘草，防风，川芎，荆芥穗，白芷，各一钱。白蒺藜，炒捣碎，三钱，或五钱。右或水或酒，用二钟煎服，然水不如酒。或以水煎服后，饮酒数杯以行药力亦可。阳虚不能化毒者，加桂枝，甚者再加干姜，附子。气虚不化者，加黄耆，人参，毒陷不能外达者，加穿山甲或皂刺。
新方八阵	因阵		三五	芍药蒺藜煎	治通身湿热疮疹，及下部红肿热痛诸疮，神效。外以螵蛸粉敷之。龙胆草，栀子，黄芩，木通，泽泻，各钱半。芍药，生地，各二钱。白蒺藜，连刺槌碎，五钱，甚者一两。水二钟，煎八分。食远服。如火不甚者，宜去龙胆，栀子，加当归，茯苓，薏仁之属。如湿毒甚者，加土茯苓五钱或一，二两。
新方八阵	因阵		三六	降瘫散	治痈疽诸毒，消肿止痛散毒，未成者即消，已成者敛毒速溃可愈。若阳毒炽盛而疼痛势凶者，宜先用此方，其解毒散毒之功，神效最速。若坚顽深固者，宜用后方。薄何，辛佳者，用叶，野菊花，连根叶各一握。土贝母，半之。茅根，一握。右干者可为末，鲜者可擣烂，同贝母研匀，外将茅根煎浓汤去柤，用调前末，乘热敷患处，仍留前剩汤炖煖，不时润于药上。但不可用冷汤，冷则不散不行，反能为痛。约敷半日即宜换之，真妙方也。后方；凡疽毒坚顽深固，及结核痰滞，宜用此方。脑荷，倍用。生南星，土贝母，朴硝，各等分。石灰，风化者，亦倍用，或倍倍用之。右同为末，用盐卤调杵稠粘，敷患处，经宿，干即易之，不必留头，若脓成者留头亦可。或炒热摊绢上，隔绢贴之亦可。或用麻油调，或用热茅根汤调亦可。若欲止痛速效，加麝香或冰片少许更妙。
新方八阵	因阵		三七	百草煎	治百般痈毒诸疮，损伤疼痛，腐肉肿胀，或风寒湿气留聚，走注疼痛等证，无不奇效。百草，凡田野山间者，无论诸品，皆可取用，然犹以山草为胜，辛香者佳。冬月可用干者，须预为收采之。右不论多寡，取以多，煎浓汤，乘热熏洗患处，仍用布帛蘸熨良久，务令药气蒸透，然后敷贴他药，每日二，三次不拘，但以频数为善。盖其性之寒者可以除热，热者可以散寒，香者可以行气，毒者可以解毒，无所不用，亦无所不利。汤得药性则汤气无害，药得汤气则药力愈行。凡用百草以煎膏者，其义亦此。此诚外科中最要最佳之法，亦传之方外人者也。若洗水鼓肿胀，每次须用草二，三十斤，煎浓汤二，三锅，用大盆盛贮，以席簟遮风熏洗良久，每日一次或二次，内服廓清饮分利等剂妙甚。
新方八阵	因阵		三八	螵蛸散	治湿热破烂，毒水淋漓等疮，或下部，肾囊，足股肿痛，下疳诸疮，无不神效。又海藏治下疳方，在＜外科＞下疳门。海螵蛸，不必浸淡，人中白，或人中黄，囟砂亦可，等分。右为细末。先以百草多煎浓汤，乘热熏洗，后以此药掺之。如干者，以麻油或熬熟猪油，或蜜水调敷之。若肿而痛甚者，加冰片少许更妙。若湿疮脓水甚者，加密陀僧等分，或煆过官粉亦可，或煆制炉甘石更佳。
新方八阵	因阵		三九	肠痈秘方	凡肠痈生于小肚角，微肿而小腹隐痛不止者是。若毒气不散，渐大内攻而溃，则成大患，急宜以此药治之。先用红藤一两许，以好酒二碗，煎一碗。午前一服，醉卧之。午后用紫花地丁一两许，亦如前煎服。服后痛必渐止为效，然后服后末药除根神妙。当归，五钱。蝉蜕，僵蚕，各二钱。天龙，大黄，各一钱。石蚆，五钱，此草药也。老蜘蛛，二个，捉放新瓦上，以酒盅盖定，外用火煆干存性。右共为末。每空心用酒调送一钱许，日逐渐服，自消。
新方八阵	因阵		四十	槐花蕊	治杨梅疮，下疳神方。凡绵花疮毒及下疳初感，或毒盛经久难愈者，速用新槐蕊拣净，不必炒，每食前用清酒吞下三钱许，早午晚每日三服，服至二，三升，则热毒尽去，可免终身除毒之患，亦无寒凉败脾之虑，此经验神方也。如不能饮，即用滚水，盐汤俱可送下，但不及酒送之效捷也。
新方八阵	因阵		四一	飞丹散	治寒湿风湿脚腿等疮。飞丹，人中黄，白更妙，轻粉，水粉，各等分。为末，凡湿烂者可以干掺，外用油纸包盖。若干陷者，以猪骨髓或猪油调贴之。先以百草煎汤，乘热熏洗，然后贴之，日洗数次妙。
新方八阵	因阵		四二	绵花疮点药	杏仁，取霜，轻粉，真者。二味等分为末，敷于疮上，二，三日即痂脱而落。又武定侯方，用雄黄钱半，杏仁三十粒去皮，轻粉一钱，同为末，用雄猪胆汁调敷之。二，三日即愈，百发百中，天下第一方。
新方八阵	因阵		四三	鸡子黄连膏	治火眼暴赤疼痛，热在肤腠，浅而易解者，用此点之，数次可愈。若热由内发，火在阴分者，不宜外用凉药，非惟不能去内热，而且以闭火邪也。用鸡子一枚，开一小窍，单取其清，盛以磁碗，外用黄连一钱，研为粗末，掺于鸡子清上，用箸彻底速打数百，使成浮沫，约得半碗许，即其度矣。安放少顷，用箸拨开浮沫，倾出清汁，用点眼眦，勿得紧闭眼胞，挤出其药，必热泪涌出，数次即愈。内加冰片少许尤妙。若鸡子小而清少者，加水二，三匙同打亦可。
新方八阵	因阵		四四	金露散	治赤目肿痛，翳障诸疾。天竺黄，择辛香者用，海螵蛸，不必浸洗，月石，各一两。朱砂，飞，炉甘石，片子者佳，煆淬童便七次，飞净，各八钱。右为极细末，磁瓶收贮。每用时旋取数分，研入冰片少许。诸目疾皆妙。若内外眦障，取一钱许，加珍珠八厘，胆矾三厘。内珍珠须放豆腐中蒸熟用。若烂弦风眼，每一钱加铜绿，飞丹各八厘。如赤眼肿痛，每一钱加乳香，没药各半分。
新方八阵	因阵		四五	二辛煎	治阳明胃火，牙根口舌肿疼不可当，先用此汤漱之，漱后傅以三香散，或仍服清胃等药以治其本。北细辛，三钱。生石膏，一两。右二味，用水二碗，煎一碗。乘热频漱之。
新方八阵	因阵		四六	冰玉散	治牙疳牙痛，口疮齿喉痺。生石膏，一两。月石，七钱。冰片，三分。僵蚕，一钱。右为极细末，小磁瓶盛贮，敷之吹之。
新方八阵	因阵		四七	冰白散	治口舌糜烂，及走马牙疳等证。人中白，倍用之。冰片，少许。铜绿，用醋制者，杏仁，二味等分。右为细末，敷患处。此方按之古法，有以人中白七分，与枯矾三分同用者。又有以蜜炙黄檗，与人中白等分，仍加冰片同用者，是皆可师之法，诸当随宜用之。
新方八阵	因阵		四八	代匙散	治喉痺。月石，石膏，各一钱。脑荷，五分。胆矾，五分。粉草，三分。僵蚕，炒，五分。冰片，一分。皂角，炙烟尽，五分。右为细末，用竹管频吹喉中。加牛黄五分更佳。
新方八阵	因阵		四九	三香散	治牙根肿痛。丁香，川椒，取红，等分。冰片，少许。右为末，敷痛处。如无川椒，以荜茇代之亦可。
新方八阵	因阵		五十	固齿将军散	治牙痛牙伤，胃火糜肿，久之牢牙固齿。锦纹大黄，炒微焦，杜仲，炒半黑，各十两。青盐，四两。右为末，每日清晨擦漱，火盛者咽之亦可。
新方八阵	因阵		五一	熏疥方	朱砂，雄黄，银朱，各三分，同研。大枫子，木鳖子，各三个。右将大枫，木鳖先捣碎，乃入前三味拌匀，外以干艾铺卷成筒，约长二寸许足矣。凡熏时，须将全身疥痂悉行抓破，熏之始效。后五，六日，复熏一筒，无不悉愈。
新方八阵	因阵		五二	杖丹膏	猪板油，半斤。黄占，二两。轻粉，三钱。水银，三钱。冰片，三分。先将水银，轻粉同研细，俟猪油熬熟，去滓，先下黄占熔化，后入末药，搅匀收贮，以水浸二，三时，令出火毒。用竹纸摊贴，觉热即换，轻者即愈，重者不过旬日。
新方八阵	因阵		五三	银朱烟	治头发生虱，及诸疮之有虫者。用银朱四，五分，揩擦厚纸上，点著，置一干碗中，上用一湿碗露缝覆之，其烟皆著于湿碗之上，乃用纸揩擦发中，覆以毡帽，则虮虱皆尽矣。此烟以枣肉和捻作饼，或作丸，或擦于猪鸡熟肝之间，用点诸疮癣之有虫者。及虫蚀肛门者，以绵裹枣丸纳肛门中一宿，无不神效。须留绵带在外，以便出之。
新方八阵	因阵		五四	雷火针	治风寒湿毒之气留滞经络，而为痛为肿不能散者。五月五日取东引桃枝，去皮，两头削如鸡子尖样，长一，二寸许。针时以针向灯上点著，随用纸三，五层，或布亦可，贴盖患处，将热针按于纸上，随即念咒三遍，病深者再燃再刺之，立愈。咒曰：天火地火，三昧真火，针天天开，针地地裂，针鬼鬼灭，针人人得长生，百病消除，万病消灭。吾奉太上老君急急如律令。又雷火针新方，乃以药为针者，其法更妙。白芷，独活，川芎，细辛，牙皂，穿山甲，炮，倍用，丁香，枳壳，松香，雄黄，乳香，没药，杜仲，桂枝，各一钱。硫黄，二钱。麝香，不拘，熟艾，二，三两。右捣为粗末，和匀，取艾铺底，掺药于上，用上好皮纸卷筒，先须用线绊约两头，防其伸长，然后加纸再捍，务令极实，粗如鸡子尖样，是其度也。乃用鸡子清尽刷外层，卷而裹之，阴干。用法如前。一方有巴豆仁八分，斑蝥三钱，去头，足，翅用。
新方八阵	因阵		五五	疥癣光	治疥疮，搽上即愈。癣疮亦妙。松香，一钱。水银，硫黄，枯矾，各二钱。樟脑，各二钱，此或一钱。麻油。右先将松香，水银加麻油少许，研如糊，后入三味，研细如膏，擦之神效。
新方八阵	因阵		五六	鹅掌风四方	附录猪胰一具，去油，勿经水，花椒，三钱。右用好酒温热，将二味同浸二，三日，取胰，不时擦手，微火烘之，自愈。又方：用白砒三钱，打如豆粒，以麻油一两熬砒至黑，去砒用油擦手，微火烘之，不过二，三次即愈。又方：用?五，六根，椎破，再用花椒一把，同入磁瓦罐中，入醋一碗，后以滚汤冲入，熏洗数次即愈。又方：用谷树叶煎汤温洗，以火烘干，随用柏白油擦之，再以火烘干，少顷又洗又烘，如此日行三次，不过三，五日即愈。
新方八阵	因阵		五七	秘传水银膏	擦治杨梅风毒溃烂危恶，多年不愈者，经验神方。黄檗，黄连，各一钱。川大黄，五分，三味另研。雄黄，胆矾，青黛，儿茶，铜青，各三分。轻粉，枯矾，各四分。大枫子，去油，取净霜五分，黑者勿用。珍珠，一分半，生用。冰片，一分半，二味另研。人言，入壮者七厘，弱者半分，中者六厘。右十四味为极细末，分作三分，每分约一钱八分。番打麻，另为末。若疮重而人壮能食者，每分用五分；人弱不起者，每分用三分；中者四分。以末入前药各分内研匀。水银，人健者，每分用一两或八，九钱；中者或五，六钱；卧床不起而极弱者，只可用三钱，决不可再多矣。右先将麻，汞并前药各一分，俱入盏内，再入真芝麻油少许，用手指研开，务使汞药混为一家，渐次增油，久研，以不见汞星为度，大约如稀糊可矣。一，擦法：用此药擦手足四腕动脉处，每药一分，务分擦三日，每日早晚各擦一次，每次以六，七百数为度，擦完用布包之。擦药时，凡周身略有破伤处，俱用无麝膏药贴之，膏药须厚摊，每二日一换，换时不可经风，常须避帐幔中，冬月须用厚被煖炕，他时亦须常煖，南方则多用被褥盖垫可也。擦至七日，毒必从齿缝中发出，口吐臭涎。若口齿破烂出血，但用甘草，蜂房煎汤，候冷漱解，不可咽下。轻者只以花椒汤漱之亦可。擦处必皮破，不可畏疼而少擦也。忌盐十余日，多更好，并鱼腥，生冷，沙气，发风等物一个月，尤忌房事。外如牛肉，烧酒，团鱼之类，须忌二，三年。惟荞麦?，羊肉则终身忌之。治杨梅疮初发者，五六日可愈。但每分用汞四，五钱足矣。若治蛀干疳疮，或咽喉溃烂，或遍身牛皮疮癣，俱照前中治法。若治久烂疮，烂处难擦，则擦脚心，俱照前中治法，亦布包贴膏如前。一，自擦起之日，即当服后败毒散，至七日后，发口则止。二十四味败毒散随前水银膏，当归，川芎，生地，熟地，芍药，牛膝，防风，荆芥，白芷，防己，忍冬，桔梗，羌活，独活，白癣皮，薏仁，连翘，木通，陈皮，粉草，黄檗，知母，栀子，黄连。右每贴加土茯苓干者四两，鲜者须半斤，用水六碗，煎三碗，分三次，每日早午晚各服一碗。右方后四味，须察其人阴阳寒热，酌而用之。按：右水银膏方，凡用此者，其于筋骨经络无处不到，既能追毒，亦善杀虫。若用治大麻风证，必有奇效，但未经试，故表诸此，以俟后人试用。或于大风条择煎剂之相宜者同用尤妙。尚获济人，其幸多矣。
新方八阵	因阵		五八	疮隔纸膏	黄占，五两。飞丹，铅粉，各四两。轻粉，乳香，没药，各二钱。冰片，三分。麻油，春夏二两，秋冬三两。右先将占油煎五，六沸，下乳，没，再二，三服，下轻粉，随下丹粉，槐柳枝搅十余沸，取起冷定，后下冰片搅匀，瓶盛，浸水中一宿出火毒。先以苦茶洗疮净，将膏用薄油纸刺孔厚摊，间日番背面贴之，三日一换，三贴即可愈。
新方八阵	因阵		五九	完疮散	治湿烂诸疮，肉平不敛，及诸疮毒内肉既平，而口有不收者，皆宜用此，最妙。滑石，飞，一两。赤石脂，飞，五钱。粉甘草，三钱。右为末，干掺，或用麻油调敷。或加枯矾一钱，痒者极宜。若痒甚者必有虫，先用水银三，四钱，同松香二钱研匀后，拌前药和匀敷之。
古方八阵	补阵		一	四君子汤	治脾胃虚弱，饮食少思，或大便不实，体瘦面黄，或胸膈虚痞，吞酸痰嗽，或脾胃虚弱，善患疟痢等证。人参，白术，茯苓，各二钱。炙甘草，一钱。加姜，枣，水煎服。或加粳米百粒。
古方八阵	补阵		二	加味四君汤	治痔漏下血，面色痿黄，怔忡耳鸣，脚软气弱，及一切脾胃气虚，口淡，食不知味，又治气虚不能摄血，以致下血不禁。人参，白术，炒，茯苓，炙甘草，黄耆，炙，白扁豆，炒。右水煎服。或为末，每服三钱，滚汤调服。
古方八阵	补阵		三	生附四君汤	方在小儿四三。治脾胃虚寒吐泻。
古方八阵	补阵		四	五味异功散	治脾胃虚寒，饮食少思，呕吐，或久患欬嗽，面浮气逆腹满等证。人参，白术，炒，茯苓，炙甘草，陈皮，各一钱。此即四君子汤加陈皮也。右加姜枣，水煎服。
古方八阵	补阵		五	六君子汤	治脾胃虚弱，饮食少思，或久患疟痢，或食饮难化，或呕吐吞酸，或欬嗽喘促若虚火等证，须加炮姜，其功尤速。即前四君子汤加陈皮，半夏各一钱五分。
古方八阵	补阵		六	加味六君汤	治一切脾胃虚弱泄泻，及伤寒病后米谷不化，肠中虚滑，发渴微痛久不瘥者，及治小儿脾疳泻痢。人参，白术，黄耆，山药，甘草，白茯苓，各一两。砂仁，厚朴，肉豆蔻，?裹煨，各七钱。右每服一两，用水煎服；或为细末，用米汤调服二钱，不拘时。
古方八阵	补阵		七	香砂六君子汤	治过服凉药，以致食少作呕，或中气虚滞，恶心胀满等证。人参，白术，茯苓，半夏，陈皮，各一钱。砂仁，炒，藿香，各八分。炙甘草，六分。右姜水煎服。
古方八阵	补阵		八	＜局方＞四物汤	治血虚营弱，一切血病，当以此为主。熟地黄，当归，各三钱。川芎，一钱。芍药，二钱。水二钟，煎服。
古方八阵	补阵		九	薛氏加味四物汤	即前方加山栀，柴胡，丹皮。
古方八阵	补阵		十	＜正传＞加味四物汤	治血热阴虚诸痿，四肢软弱不能举动。当归，一钱。五味子，九粒。熟地，三钱。麦冬，黄檗，苍术，各一钱。白芍药，川芎，各七分。人参，黄连，各五分。杜仲，七分半。牛膝，足不软者不用。知母，各三分。水二钟，煎一钟。空心温服。酒糊丸服亦可。
古方八阵	补阵		十一	东垣加减四物汤	方在寒阵九九。治肠风下血。
古方八阵	补阵		十二	＜保命＞柴胡四物汤	治日久虚劳，微有寒热，脉滑而数者。当归，熟地，芍药，川芎，各钱半。柴胡，八分。人参，黄芩，半夏，甘草，各三钱。加生姜三片，水煎服。
古方八阵	补阵		十三	万氏柴胡四物汤	方在痘疹一四三。治疹后余热。
古方八阵	补阵		十四	奇效四物汤	方在妇人百十一。治肝经虚热血崩。
古方八阵	补阵		十五	增损四物汤	方在妇人百十。治脾虚不摄，去血不止。
古方八阵	补阵		十六	＜元戎＞四物汤	方在攻阵二六。治血虚脏结。
古方八阵	补阵		十七	＜良方＞加减四物汤	方在妇人百十二。治妇人血积。
古方八阵	补阵		十八	四物二连汤	方在妇人百十三。治妇人阴虚内热。
古方八阵	补阵		十九	＜局方＞八珍汤	治气血两虚，调和阴阳。即前四君子，四物汤相合也。本方加黄檗，知母，即名补阴八珍汤，方见外科三二。
古方八阵	补阵		二十	十全大补汤	治气血俱虚，恶寒发热，自汗盗汗，肢体困倦，眩晕惊悸，晡热作渴，遗精白浊，二便见血，小便短少，便泄闭结，喘欬下坠等证。即前八珍汤加黄耆，肉桂各一钱。
古方八阵	补阵		二一	＜局方＞人参养荣汤	治脾肺俱虚，恶寒发热，肢体瘦倦，食少作泻，口干心悸自汗等证。人参，黄耆，当归，白术，炙甘草，桂心，陈皮，各一钱。熟地，五味，茯苓，各七分。白芍，钱半。远志，五分。加姜，枣，水煎服。
古方八阵	补阵		二二	＜金匮＞小建中汤	治虚劳里急，腹痛失精，四肢酸疼，手足烦热，咽干口燥等证。炙甘草，桂枝，生姜，各三两。大枣，十二枚。芍药，六两。胶饴，一升。右六味，以水七升，煮取三升，去渣，内胶饴，更上微火消解。温服一升，日三服。呕家不可用建中汤，以甜故也。按：此即桂枝汤加胶饴也。今方俱改两为钱，而以阿胶代胶饴，殊失本方之妙矣。
古方八阵	补阵		二三	＜金匮＞大建中汤	治胸中大寒痛，呕不能饮食，腹中寒气上冲，上下疼痛不可触近。人参，二两。蜀椒，二合，炒去汗。干姜，四两。胶饴。右三味，以水四升，煮取二升，去滓，内胶饴一升，微火煎取一升半。分二次温服，如一炊顷，可食温粥覆之。
古方八阵	补阵		二四	＜局方＞十四味大建中汤	治阳虚气血不足，腰脚筋骨疼痛，及荣卫失调，积劳虚损，形体羸瘠，短气嗜卧，渐成劳瘵者。人参，白术，茯苓，甘草，炙，川芎，当归，白芍，熟地，黄耆，肉桂，附子，炮，麦冬，半夏，汤洗，肉苁蓉，酒浸，各等分。右咀。每服五钱，水二钟，姜三片，枣二枚，煎八分。空心温服。
古方八阵	补阵		二五	八味大建中汤	治中气不足，手足厥冷，小腹挛急，或腹满不食，阴缩多汗，腹中寒痛，唇干精出，寒热烦冤，四体酸痛，及无根失守之火出于肌表，而为疹为斑，厥逆呕吐等证。人参，甘草，炙，各一钱。黄耆，炙。当归，芍药，酒炒，桂心，各二钱。半夏，附子，制，各二钱半。右咀。每服五钱，水二钟，姜三片，枣二枚，煎七分。食前服。
古方八阵	补阵		二六	人参建中汤	治虚劳自汗。即前小建中汤加人参二两，煎法同。
古方八阵	补阵		二七	黄耆建中汤	治诸虚羸瘠百病。即前小建中汤加黄耆一两五钱，煎法同。
古方八阵	补阵		二八	当归建中汤	治妇人血虚自汗。即前小建中汤加当归二两，煎法同。
古方八阵	补阵		二九	三味建中汤	治表虚自汗。芍药，二钱。甘草，一钱。官桂，五分。姜三片，枣一枚，水煎服。
古方八阵	补阵		三十	东垣补中益气汤	治劳倦伤脾，中气不足，清阳不升，外感不解，体倦食少，寒热疟痢，气虚不能摄血等证。人参，黄耆，炒，白术，炒，甘草，炙，各钱半。当归，一钱。陈皮，五分。升麻，柴胡，各三分。右加姜，枣，水煎。空心午前服。
古方八阵	补阵		三一	东垣调中益气汤	治湿热所伤，体重烦闷，口失滋味，或痰嗽稠粘，寒热不调，体倦少食等证。黄耆，一钱。人参，炙甘草，苍术，各五分。橘红，木香，柴胡，升麻，各二分。水煎。空心服。一方有白芍三分，五味十五粒。
古方八阵	补阵		三二	归脾汤	治思虑伤脾，不能摄血，致血妄行，或健忘怔忡，惊悸盗汗，嗜卧少食，或大便不调，心脾疼痛，疟痢郁结，或因病用药失宜，克伐伤脾以致变证者，最宜用之。人参，黄耆，白术，茯苓，枣仁，各二钱。远志，当归，各一钱。木香，炙甘草，各五分。水二钟，加圆眼肉七枚，煎七分。食远服。愚意此汤之用木香，特因郁结疼痛者设，如无痛郁等证，必须除去木香，以避香燥，岂不于气虚血动者为尤善乎。又远志味辛，气升而散，凡多汗而躁热者，亦宜酌用。
古方八阵	补阵		三三	加味归脾汤	治脾经血虚发热等证。即前方加柴胡，山栀各一钱。
古方八阵	补阵		三四	人参汤	治吐血咯血后宜服，并治吐血不止。人参，一两，为细末。五更时用鸡蛋清调如稀糊。每用二钱，茶匙抄服，服讫却卧，参尽则效。愚意此方固佳，其或有恶腥者，但以真牛乳稀调炖熟，或温饮之，凡无火及微火者岂不更妙。一方治吐咯血不止，用人参为末，以鸡子清投新汲水搅匀，调服一，二钱。
古方八阵	补阵		三五	独参汤	治诸气虚气脱，及反胃呕吐喘促，粥汤入胃即吐，凡诸虚证垂危者。用人参二两，水一升，煮取四合，乘热顿服，日再进之。兼以人参煮粥食之尤妙。
古方八阵	补阵		三六	夺命散	治伤寒瘴疾阴阳不明，或误用药致病愈困，烦躁发渴，及归人胎前产后受热瘴疾。上党人参，七钱。水二钟，煎一钟，去渣，连罐浸新汲水中取冷，一服而尽，若鼻上有汗滴尤妙。
古方八阵	补阵		三七	严氏参附汤	治真阳不足，上气喘急，呃逆自利，脐腹疼痛，手足厥冷，呕恶不食，自汗盗汗，气短头晕等证。人参，制附子。用须参倍于附，或等分，不拘五钱或一两，酌宜用姜，水煎服。＜良方＞有丁香十五粒，名加减参附汤。
古方八阵	补阵		三八	参归汤	此即团参散，见小儿门十。亦名人参汤，见妇人门七七。治心虚盗汗。人参，当归，等分。右先用猪心一枚，破作数片，煎汤澄取清汁，煎药服。
古方八阵	补阵		三九	参术膏	治中气虚弱，诸药不应，或因用药失宜，耗伤元气，虚证蜂起，但用此药补其中气，诸证自愈。人参，白术，等分。用水煎膏，化服之。一方用白术一斤，人参四两，切片，以流水十五碗浸一宿，桑柴文武火煎取浓汁，再用重汤熬膏，入真白蜜收之，每以白汤点服。
古方八阵	补阵		四十	参术汤	治气虚颤掉，泄泻呕吐等证。人参，白术，黄耆，各二钱。白茯苓，陈皮，炙甘草，各一钱。甚者加制附子一钱。水二钟，煎八分。食远服。
古方八阵	补阵		四一	仲景术附汤	一名白术附子汤。治中寒中气不足，四肢逆冷，口噤，牙关紧急，痰盛脉弱，风虚头眩，头重苦极，不知食味。白术，二两。炙甘草，一两。附子，一两半，炮去皮。每用五六钱，姜五片，枣一枚，水一钟半，煎七分。食远温服。或用此化苏合丸，连进三服效。
古方八阵	补阵		四二	＜济生＞术附汤	治寒湿腰痛重冷，小便自利。白术，附子，制，各一两。杜仲，炒，半两。右咀，每服四钱，入姜煎服。
古方八阵	补阵		四三	严氏耆附汤	治气虚阳弱，虚汗倦怠。黄耆，蜜炙，制附子，等分。每服四钱，水一钟，姜五片，煎六分。食远服。
古方八阵	补阵		四四	＜宝鉴＞当归补血汤	治血气损伤，或因误攻致虚，肌热口渴，目赤面红，脉大而虚，重按全无，及病因饥饱劳役者。黄耆，炙，一两。当归，酒洗，三钱。水一钟半，煎八分。食远服。
古方八阵	补阵		四五	＜济生＞黄耆汤	治喜怒惊恐房劳，致阴阳偏虚者，或自汗盗汗不止。黄耆，蜜炙，熟地，白茯苓，天门冬，麻黄根，肉桂，龙骨，各一钱。小麦，炒，五味子，防风，各八分。当归，炙甘草，各七分。水二钟，姜三片，煎服。如冷汗，加熟附子二片。发热自汗，加石斛一钱。
古方八阵	补阵		四六	＜良方＞黄耆汤	方在妇人九安胎，治腹痛。
古方八阵	补阵		四七	魏氏大补黄耆汤	治虚弱自汗。人参，白茯苓，肉苁蓉，熟地，各一钱。黄耆，白术，当归，山茱萸，防风，各八分。炙甘草，肉桂，各四分。五味子，十一粒。水一钟半，加姜三片，枣一枚，煎七分。不拘时服。
古方八阵	补阵		四八	东垣神效黄耆汤	治浑身或头面手足麻木不仁，目紧缩小，及羞明畏日，视物不明。黄耆，二钱。人参，八分。炙甘草，蔓荆子，芍药，各一钱。陈皮，五分。水煎，临卧热服。如麻木不仁，虽有热证，不得用黄檗，但加黄耆。
古方八阵	补阵		四九	黄耆六一汤	治阴阳俱虚盗汗。黄耆，蜜炙，六钱。炙甘草，一钱。水一钟半，煎八分。食远服。
古方八阵	补阵		五十	玉屏风散	治表虚自汗。黄耆，蜜炙，防风，各一钱。白术，炒，二钱。水一钟，姜三片，煎服。
古方八阵	补阵		五一	＜良方＞润神散	治劳瘵憎寒壮热，口干咽燥，自汗疲倦烦躁。人参，麦门冬，黄耆，桔梗，淡竹叶，炙甘草，等分。右每服一两，水煎服。如自汗，加小麦同煎。
古方八阵	补阵		五二	当归六黄汤	方在寒阵六五。治阴虚血热盗汗神效。
古方八阵	补阵		五三	参苓散	治睡中汗出。人参，酸枣仁，白茯苓，各等分。右为细末。每服三钱，食远米饮调下。大人小儿皆可服。
古方八阵	补阵		五四	＜和剂＞参苓白术散	治脾胃虚弱，饮食不进，呕吐泄泻，或久泻或大病后，调助脾胃。人参，山药，炒，白扁豆，去皮，姜汁炒，莲肉，去心，各一斤半。白术，二斤，米泔浸炒。桔梗，炒黄色，砂仁，薏仁，炒，白茯苓，去皮，炙甘草，各一斤。右为细末。每服二钱，米汤调下。或加姜，枣水煎服。或炼蜜丸，桐子大，每服七八十丸，空心米饮，白汤任下。
古方八阵	补阵		五五	七味白术散	方在小儿七。治脾虚热渴。
古方八阵	补阵		五六	＜医录＞生脉散	治热伤元气，肢体倦怠，气短口渴，汗出不止，或金为火制，水失所生，而致欬嗽喘促，肢体痿弱，脚干眼黑等证。人参，五钱。麦冬，五味子，各三钱。水煎服。此方以生脉为名，故俗医之治脉脱者每多用此，是岂知脉脱由阳气，岂麦冬，五味之所宜乎？见亦浅矣。
古方八阵	补阵		五七	五味子汤	治喘促，脉伏而数，或虚烦作渴。五味子，一钱。人参，麦冬，杏仁，橘红，各一钱五分。水二钟，姜三片，枣二枚，煎八分。无时服。
古方八阵	补阵		五八	陈氏五味子汤	治肾水枯涸，口燥舌干。五味子，麦门冬，各一两。黄耆，炒，三两。人参，二两。粉草，炙，五钱。右每服五钱，水煎。日夜服数剂。
古方八阵	补阵		五九	人参胡桃汤	治喘急不能卧。人参，钱半。胡桃肉，五枚，泡去皮。水一钟半，姜三片，枣一枚，煎八分。食后温服。
古方八阵	补阵		六十	丹溪琼玉膏	治虚劳干欬嗽，或好酒者久嗽尤效。人参，十二两。白茯苓，十五两。白蜜，五斤，熬去沫。琥珀，沉香，各五钱。大生地，十斤，以银石器杵取自然汁。右先以地黄汁同蜜熬沸，搅匀，用密绢滤过，将人参等为极细末，和蜜汁入磁，银瓶内，用绵纸十余层加箬封扎瓶口，入砂锅或铜锅，以桑柴火，长流水没瓶煮三昼夜，取出换油蜡纸扎口，悬浸井中半日以出火气，提起仍煮半日，以去水气，然后收藏。每日清晨及午后，取三匙，用温酒一两许调服，或白汤亦可。制须净室，忌鸡，犬，妇人。本方原无琥珀，沉香二味，乃臞仙加入者，云奇效异常，今并录其方。
古方八阵	补阵		六一	补肺汤	治劳嗽。人参，黄耆，北五味，紫菀，各七分半。熟地黄，桑白皮，各钱半。水二钟，煎八分，入蜜少许。食远温服。
古方八阵	补阵		六二	杨氏宁肺汤	治荣卫俱虚，发热自汗，欬嗽痰涎，肺气喘急，唾脓。人参，茯苓，当归，白芍药，白术，甘草，炙，川芎，熟地黄，麦门冬，五味，桑白皮，各七分。阿胶，炒，一钱。水二钟，姜三片，紫苏五叶，煎八分。食远服。
古方八阵	补阵		六三	＜圣惠＞宁肺散	方在固阵六。治久嗽，收涩之剂。
古方八阵	补阵		六四	凤髓汤	治欬嗽，大能润肺。牛髓，一斤，胻骨中者。白蜜，半斤。干山药，四两，炒。杏仁，四两，去皮尖，研如泥。胡桃仁，去皮四两，另研。右将牛髓，白蜜用砂锅熬沸，以绢滤去渣，盛磁瓶内，将杏仁等三味同入瓶内，以纸密封瓶口，重汤煮一日夜，取出冷定。每空心以白汤化服一二匙。
古方八阵	补阵		六五	＜良方＞蜜酥煎	治欬嗽胸痛，上气喘壅。此为邪搏于肺，气不宣通，故欬而喘，气上逆，面目浮肿。此方非独治嗽，兼补虚损，去风燥，悦肌肤，妇人服之尤佳。白沙蜜，一升。牛酥，一升。杏仁，三升，去皮尖，研如泥。右将杏仁于磁盆中用水研取汁五升，以净铜锅先倾汁三升，熬减其半，又倾汁二升，再以微火熬减至一升许，即入蜜，酥二味煎熟，其药乃成，贮于净磁器中。每日三次，以温酒或米饮，白汤调服一匙，服至七日，唾色变白，二七唾稀，三七嗽止。
古方八阵	补阵		六六	醍醐膏	治一切欬血肺疾。用好牛酥五斤，镕三遍，凝取当出醍醐，含服一合即瘥。
古方八阵	补阵		六七	＜良方＞黄耆散	治嗽久劳嗽唾血。黄耆，蜜炙，糯米，炒。阿胶，炒，等分。右为细末。每服二钱，米饮调下。
古方八阵	补阵		六八	＜拔萃＞五味黄耆散	治欬嗽咯血成劳，眼睛疼痛，四肢困倦，脚膝无力。五味子，人参，芍药，甘草，各五分。黄耆，桔梗，各钱半。熟地，麦冬，各一钱。水二钟，煎八分。食后温服。
古方八阵	补阵		六九	黄耆益损汤	治男妇诸虚百损，五劳七伤，骨蒸潮热，百节疼痛，盗汗惊惕，咽燥唇焦，憔瘦少力，欬嗽多痰，咯吐血，寒热往来，颊赤昏倦少食，服热药则热烦躁满，服寒药则膈满腹痛，及大病后荣卫不调，或妇人产后血气未足，俱宜服此。人参，黄耆，当归，熟地黄，白术，川芎，芍药，麦冬，甘草，茯苓，山药，五味子，木香，石斛，肉桂，丹皮，等分。右咀。每服一两，水一钟半，姜五片，枣二枚，小麦五十粒，乌梅一个，煎七分。食前服。
古方八阵	补阵		七十	＜元戎＞地黄散	治血往来久不愈。生地黄，熟地黄，地骨皮，枸杞子。右等分，焙干为细末。每服二钱，蜜汤调下，不拘时。
古方八阵	补阵		七一	＜良方＞柔脾汤	治虚热吐血，血，汗出。甘草，炒，白芍药，炒，黄耆，炒，各半两。熟地黄，两半。右每服五，七钱，水煎服。世治吐血并用竹茹，地黄，藕汁，童便，此亦不可拘泥。如阳乘于阴，血得热则流散，经水沸溢，理宜凉解，以大黄，犀角之类。如阴乘于阳，所谓天寒地冻，水凝成冰，须当温散，宜干姜，肉桂，或理中汤之类。
古方八阵	补阵		七二	东垣麦门冬饮子	治吐血久不愈者。麦门冬，黄耆，各一钱。人参，归身，生地，各五分。五味子，十粒。右咀。水煎服。
古方八阵	补阵		七三	＜拔萃＞麦门冬饮子	治脾胃虚，气促气弱，精神短少，血吐血，气虚不能摄血者。麦冬，当归，当归，芍药，紫菀，各一钱。人参，黄耆，各八分。甘草，五分。五味子，九粒。水二钟，煎一钟。食后服。
古方八阵	补阵		七四	＜家抄＞麦门冬饮	方在寒阵四七。治虚火欬嗽，阴虚劳损。
古方八阵	补阵		七五	麦门冬汤	方在寒阵四四。治肺热欬嗽见血。
古方八阵	补阵		七六	万氏麦门冬汤	方在痘疹一四二。治表邪内热欬嗽。
古方八阵	补阵		七七	麦门冬散	治鼻。麦门冬，生地，各一钱。白芍药，蒲黄，各二钱。水二盏，姜三片，煎八分。食后温服。
古方八阵	补阵		七八	旋神饮	治劳瘵憎寒壮热，口干咽燥，自汗烦躁，欬嗽唾血，瘦剧困倦。人参，白术，黄耆，当归，熟地黄，麦门冬，白芍药，茯神，白茯苓，莲肉，五味子，炙甘草，桔梗，半夏?，各五分。水一钟半，红枣一枚，乌梅一个，煎七分。食远服。如嗽，加阿胶。胸满，加木香，以湿纸包，炮用，或加沉香亦可。如不思饮食，加扁豆炒用。
古方八阵	补阵		七九	＜医统＞养心汤	治体质素弱，或病后思虑过多，心虚惊悸不寐。归身，生地，熟地，茯神，各一钱。人参，钱半。麦冬，钱半。枣仁，柏子仁，各八分。炙甘草，四分。五味子，十五粒。加灯心，莲子，水煎八分服。
古方八阵	补阵		八十	钱氏养心汤	方在小儿五九。治心虚惊痫。
古方八阵	补阵		八一	正心汤	治七情五志久逆，心风妄言妄笑，不知所苦。人参，当归，酒洗，生地黄，茯神，各一钱。羚羊角，镑为末，枣仁，炒研，甘草，炙，远志，制，各八分。水一钟半，莲子七枚，煎七分，入羚羊角末，麝香半分，和匀。食后临卧服。
古方八阵	补阵		八二	开心散	治好忘。后定志丸稍胜于此（百十六）。人参，远志，各二钱半。石菖蒲，一两。白茯苓，二两。右为细末。每服一钱，食后米饮调下。
古方八阵	补阵		八三	＜局方＞茯苓补心汤	治心虑过多，心神溃乱，烦躁不寐。白茯苓，白茯神，麦门冬，生地黄，当归，半夏?，陈皮，各一钱。甘草，五分。右加竹叶，灯心同煎服。
古方八阵	补阵		八四	酸枣仁汤	治病后气血俱虚，内亡津液，烦热，诸虚不眠者。枣仁，微炒，人参，各一钱。麦冬，三钱。竹茹，二钱。加龙眼肉五枚煎服，无时。
古方八阵	补阵		八五	＜秘传＞酸枣仁汤	治心肾水火不交，精血虚耗，痰饮内蓄，怔忡恍惚，夜卧不安。枣仁，炒，远志，黄耆，白茯苓，莲肉，去心，当归，人参，茯神，各一钱。陈皮，炙甘草，各五分。水一钟半，加生姜三片，枣一枚，煎七分。日一服，临卧一服。
古方八阵	补阵		八六	仲景酸枣仁汤	治虚劳虚损不得眠。酸枣仁，二升。甘草，一两。知母，茯苓，川芎，各二两。（＜深师方＞仍有生姜二两）右五味，以水八升，煮酸枣仁得六升，内诸药再煮取三升，分温三服。
古方八阵	补阵		八七	钱氏酸枣仁汤	方在小儿六二。治心肺虚热烦躁。
古方八阵	补阵		八八	远志汤	治心虚烦热，夜卧不宁，及病后虚烦。远志，黑豆，甘草同煮，黄耆，当归，麦冬，枣仁，炒，石斛，各钱半。人参，茯神，各七分。甘草，五分。水二钟，煎八分。食远服。烦甚者，加竹叶，知母。
古方八阵	补阵		八九	远志饮子	治心劳虚寒，梦寐惊悸。远志肉，茯神，人参，当归，酒浸，枣仁，黄耆，肉桂，各一两。炙甘草，五钱。右咀。每服一两，水一钟半，姜五片煎服，无时。
古方八阵	补阵		九十	东垣圣愈汤	治血虚心烦，睡卧不宁，或五心烦热。人参，川芎，当归，熟地黄，酒拌蒸，生地黄，酒拌，黄耆，炙，各一钱。右水煎服。
古方八阵	补阵		九一	益荣汤	治思虑过度，心血耗伤，怔忡恍惚不寐。人参，一钱。芍乐，枣仁，柏子仁，各五分。当归，黄耆，茯神，各一钱。紫石英，五分。远志，甘草，木香，各三分。水一钟半，姜三片，枣一枚，煎八分服。
古方八阵	补阵		九二	＜元戎＞逍遥散	治肝脾血虚，及郁怒伤肝，少血目暗，发热?痛等证。当归，芍药，白术，茯神，甘草，柴胡，各等分。右姜，水煎服。
古方八阵	补阵		九三	薛氏加味逍遥散	治肝脾血虚，发热，小水不利。即前逍遥散加丹皮，栀子各七分。
古方八阵	补阵		九四	生姜汁煎	治噎食不下，咽喉闭塞，胸膈烦闷。生姜汁，白蜜，牛酥，各五两。人参，百合，各二两。右入铜铫中，以慢火熬膏。每用一二匙，用人参百合汤调下，或咽下。
古方八阵	补阵		九五	＜局方＞胃风汤	治风冷乘虚入客肠胃，水谷不化，泄泻注下，及肠胃湿毒，下如豆汁，或下瘀血，日夜无度。人参，白术，茯苓，当归，川芎，白芍药，肉桂，等分。右为粗散。每服二钱，入粟米数粒同煎。食前服。此方名为治风而实非治风，乃补血和血，益胃气之药，下血痢而挟虚者，实可倚仗，出太阳桂苓汤例药也。
古方八阵	补阵		九六	＜选要＞十宝汤	治冷痢虚甚，下物如鱼脑，三服愈。黄耆，炙，四钱。熟地黄，人参，白术，白芍药，当归，茯苓，半夏，五味子，肉桂，各一钱。甘草，炙，五分。水一钟，姜三片，乌梅一个，煎七分。食远服。
古方八阵	补阵		九七	＜良方＞当归黄耆汤	治妊娠下痢，腹痛小便涩。当归，炒，黄耆，各一两。糯米，一合。水二钟，煎一钟。温服。
古方八阵	补阵		九八	＜局方＞大防风汤	治足三阴亏损，寒湿外邪乘虚内侵，患鹤膝，附骨等疽，不问已溃未溃，宜先用此。及治痢后脚膝软痛，不能动履，名曰痢后风。此药祛风顺气，活血壮筋骨，行履如故。人参，白术，防风，羌活，各二钱。黄耆，一钱。熟地，杜仲，各二钱。官桂，甘草，炙，各五分。白芍，牛膝，附子，各一钱。川芎，钱半。水煎服。一方有当归，无官桂，加姜七片。
古方八阵	补阵		九九	河间地黄饮子	治舌瘖不能言，足废不能行，此谓少阴气厥不至，急当温之，名曰痱证。凡阴虚有二，有阴中之水虚，有阴中之火虚，此治火虚之剂。熟地，巴戟，去心，山茱萸，肉苁蓉，酒浸，附子，石斛，五味，石菖蒲，茯苓，远志，官桂，麦门冬。右等分，每服五钱，入薄荷少许，姜，枣煎服。
古方八阵	补阵		百	金樱膏	治虚劳遗精，白浊最效。金樱子，经霜后采红熟者，撞去刺，切开去核，捣碎煮之，滤榨净汁用，熬成膏，人参，桑螵蛸，新瓦焙燥，山药，各二两。杜仲，姜汁炒，益智仁，各一两。薏仁，山茱萸，芡实，枸杞，各四两。青盐，三钱。右咀。用水同熬二次，去渣，熬成膏，将金樱膏对半和匀。空心白汤下三，四匙。
古方八阵	补阵		百一	心虚白浊歌	白浊皆因心气虚，不应只作肾虚医。四君子汤加远志，一服之间见效奇。
古方八阵	补阵		百二	劫劳散	方在妇人一二四。治虚劳欬嗽，盗汗发热。
古方八阵	补阵		百三	益气补肾汤	治气虚眩晕。人参，黄耆，各一钱二分。白术，二钱。白茯苓，一钱。山药，山茱萸，各钱半。炙甘草，五分。水二钟，枣二枚，煎八分。食前服。
古方八阵	补阵		百四	＜元戎＞当归酒	治血虚头痛欲裂。当归一两。好酒，一升。煮取六合服之。
古方八阵	补阵		百五	人参丸	宁心益智，安神固精。人参，茯苓，茯神，枣仁，远志，益智，牡蛎，各五钱。朱砂，二钱半。为末，枣肉丸服。
古方八阵	补阵		百六	＜千金＞人参固本丸	治脾虚烦热，金水不足，及肺气燥热，作渴作嗽，或小便短少赤色，涩滞如淋，大便燥结，此阴虚有火之圣药也。人参，二两。天冬，炒，麦冬，炒，生地黄，熟地黄，各四两。蜜丸，桐子大。每服五六十丸，空心温酒或淡盐汤下。中寒之人不可服。如欲作膏，俟煎成，外加白蜜四两。
古方八阵	补阵		百七	团参丸	治吐血欬嗽服凉药不得者。团参散方在小儿十。人参，黄耆，飞罗?，各一两。右为细末，滴水和丸，桐子大。每服五七十丸，茅根汤下。
古方八阵	补阵		百八	天王补心丹	宁心保神，固精益血，壮力强志，令人不忘，去烦热，除惊悸，清三焦，解干渴，育养心气。此方之传，未考所自。＜道藏＞偈云：昔志公和尚日夜讲娙，邓天王悯其劳者也，锡之此方，因以名焉。生地黄，四两，洗净。人参，玄参，炒，丹参，炒，远志，炒，桔梗，各五钱。白茯苓，五钱。五味，炒，当归，酒洗，麦冬，炒，天冬，炒，柏子仁，炒，酸枣仁，炒，各一两。右为细末，炼蜜为丸，每两分作十丸，金箔为衣。每服一丸，灯心枣汤化下，食远临卧服。或作小丸亦可。＜类方＞：如前方，内多黄连二两，酒炒。＜医统＞方：此较前多百部，菖蒲，杜仲三味。生地黄，二两，用砂仁五钱，茯苓一两同煮，去砂仁不用。人参，玄参，丹参，远志，柏子仁，炒，枣仁，炒，白茯神，杜仲，制，百部，各一两。归身，一两六钱。天冬，麦冬，各一两二钱。桔梗，八钱。五味，石菖蒲，各五钱。＜得效＞方用熟地，不用生地，余如＜医统＞，又外加茯苓，炙甘草，共一十八味，分两俱各等分。按：右方惟前十三味者，乃＜道藏经＞本方。此外各有不同，亦惟随宜择用可也。
古方八阵	补阵		百九	＜百一＞补心神效丸	黄耆，蜜炙，茯神，人参，各四两。远志，制，二两。熟地黄，三两。枣仁，炒，柏子仁，另研，五味子，各二两。朱砂，一两，另研。右为末，炼蜜丸，桐子大。每服五十丸，米饮，温酒任下。盗汗不止，麦麸汤下。梦遗失精，人参龙骨汤下。卒暴心痛，乳香汤下。虚烦发热，麦门冬汤下。吐血，人参汤下。大便下血，地榆汤下。小便出血，茯苓车前子汤下。中风不语，薄荷生姜汤下。风痫痰气，防风汤下。
古方八阵	补阵		百十	＜局方＞平补镇心丹	治心血不足，时或怔忡，夜多乱梦，如堕岸谷。常服安心肾，益荣卫。人参，龙齿，各二两五钱。白茯苓，茯神，麦冬，五味，各一两二钱半。车前子，远志，制，天冬，山药，姜汁炒，熟地，酒蒸，各一两半。朱砂，两半，为衣。枣仁，炒，三钱。炼蜜丸，桐子大。每服八九十丸，早晚米饮或温酒下。一方有肉桂一两二钱五分。一方有当归，柏子仁，石菖蒲。
古方八阵	补阵		百十一	＜集验＞柏子心养心丸	治心劳太过，神不守舍，合眼则梦，遗泄不常。柏子仁，鲜白不油者，以纸包槌去油，白茯神，酸枣仁，生地黄，当归身，各二两。五味子，辰砂，细研，犀角，镑，甘草，各半两。右为末，炼蜜丸如芡实大，金箔为衣。午后临卧各津嚼一丸。
古方八阵	补阵		百十二	古庵心肾丸	治水火不济，心下怔忡，夜多盗汗，便赤梦遗。牛膝，酒浸，苁蓉，酒浸，熟地黄，各二两。菟丝子，酒煮，三两。人参，黄耆，蜜炙，当归，酒浸，山药，炒，鹿茸，酥炙，附子，炮去皮脐，茯神，五味子，龙骨，煆，远志，甘草汤浸剥，姜汁妙，各一两。右为细末，酒煮?糊丸，桐子大。每服百丸，空心枣汤或清汤送下。
古方八阵	补阵		百十三	＜济生＞远志丸	治心神恍惚不宁，梦泄遗精。人参，茯神，白茯苓，龙齿，远志，姜汤浸炒，石菖蒲，各二两。蜜丸，桐子大，朱砂为衣。每服七八十丸，空心盐汤下。
古方八阵	补阵		百十四	宁志丸	治怔忡惊悸癫痫。＜得效＞宁志丸，方在和阵三百六十，与此稍同。人参，枣仁，酒浸，茯苓，柏子仁，当归，远志，酒浸，茯神，石菖蒲，琥珀，各五钱。乳香，朱砂，各三钱。右为末，炼蜜丸，桐子大。每服三五十丸，食后枣汤下。
古方八阵	补阵		百十五	宁志膏	治因惊失志。人参，枣仁，泡去皮，纸炒，朱砂，各半两。滴乳香，一钱，另研。右为末，炼蜜丸，弹子大。每服十丸，薄荷汤下。
古方八阵	补阵		百十六	定志丸	治心气不足，惊悸恐怯，或语鬼神，喜笑，及目不能近视，反能远视，乃阳气不足也，宜此方主之。此方与前开心散小异（八三）。人参，茯苓，各二两。菖蒲，远志，制，各一两。炼蜜丸，桐子大，朱砂为衣。每服五七十丸，米饮下。
古方八阵	补阵		百十七	＜拔萃＞八物定志丸	补心神，安魂魄，去热除痰。人参，一两半。石菖蒲，茯神，远志，制，各一两。麦门冬，白术，各五钱。朱砂，一钱。牛黄，二钱，另研。右为细末，炼蜜丸，桐子大，朱砂为衣。每服五十丸，米饮下。一方有茯苓一两。
古方八阵	补阵		百十八	十四友丸	治惊悸怔忡。人参，黄耆，当归，生地黄，远志，茯神，茯苓，枣仁，泡去皮，隔纸炒，阿胶，炒，龙齿，紫石英，薄荷，朱砂，各一两。右为末，炼蜜丸，桐子大。每服五七十丸，食后临卧枣汤下。
古方八阵	补阵		百十九	＜秘验＞琥珀多寐丸	治健忘恍惚，神虚不寐。真琥珀，真羚羊角，细镑，人参，白茯神，远志，制，甘草，等分。右为细末，猪心血和炼蜜丸，芡实大，金箔为衣。每服一丸，灯心汤嚼下。
古方八阵	补阵		百二十	＜金匮＞六味地黄丸	即＜金匮＞肾气丸，亦名地黄丸。治肾水亏损，小便淋闭，头目眩晕，腰腿酸软，阴虚发热，自汗盗汗，憔悴瘦弱，精神疲困，失血失音，水泛为痰，病为肿胀，壮水制火之剂也。熟地黄，八两，蒸擣。山茱萸，山药，炒，各四两。丹皮，泽泻，白茯苓，各三两。右为细末，和地黄膏加炼蜜为丸，桐子大。每服七八十丸，空心食前滚白汤，或淡盐汤任下。此方用水煎汤，即名六味地黄汤，下八味丸亦同。
古方八阵	补阵		一二一	崔氏八味地黄丸	治命门火衰，不能生土，以致脾胃虚寒，饮食少思，大便不实，或下元冷惫，脐腹疼痛等证。王太仆曰：益火之源以消阴翳，即此谓也。即前六味地黄丸加肉桂，制附子各一两。
古方八阵	补阵		一二二	陈氏加减八味丸	治肾水不足，虚火上炎，发热作渴，口舌生疮，或牙根溃蚀，咽喉疼痛，寝汗憔悴等证。此临川陈自明方。李氏云：凡发背之热，未有不自肾虚而得之者，必须五更服加减八味丸。即前六味丸加肉桂两，五味子四两炒用。内泽泻切片，蒸五次焙用。一方五味止用一两。
古方八阵	补阵		一二三	＜良方＞益阴肾气丸	治阴虚潮热盗汗，烦热作渴，筋骨疼痛，月经不调等证。即前六味丸加当归，生地各四两，五味子二两。
古方八阵	补阵		一二四	薛氏加减＜金匮＞肾气丸	治脾肾阳虚，不能行水，小便不利，腰重脚肿，或肚腹肿胀，四肢浮肿，或喘急痰盛，已成臌证，其效如神。此证多因脾胃虚弱，或治失其宜，元气复伤而变此证。若非速救肾中之火，则阳气不充于下，何以生土？土虚又可以制水？此必用之剂也，苟不知此，必不能救。若病在燃眉，当变丸为汤治之。熟地，四两，酒拌蒸。山药，山茱萸，川牛膝，丹皮，泽泻，车前子，肉桂，各一两。白苓苓，三两。附子，制，五钱。右为末，炼蜜同地黄膏捣丸，桐子大。每服七八十丸，空心米饮下。
古方八阵	补阵		一二五	丹溪滋阴大补丸	治诸虚不足，腰腿疼痛，行步无力。壮元阳，益肾水。熟地，二两。山药，炒，牛膝，各两半。山茱萸，杜仲，巴戟肉，白茯苓，五味子，小茴香，炒，肉苁蓉，酒洗去甲，新瓦焙干，远志，甘草汤煮，晒干，各一两。石菖蒲，枸杞，各五钱。右为末，红枣肉和或炼蜜为丸，桐子大。每服七八十丸，空心淡盐汤或温酒任下。
古方八阵	补阵		一二六	大造丸	方在寒阵一五六。治阴虚血热诸证。
古方八阵	补阵		一二七	＜秘方＞全鹿丸	此药能补诸虚百损，五劳七伤，功效不能尽述。人制一料服之，可以延年一纪。其法须四人共制一鹿，分而服之，逾年又共制之，四人共制四年，则每人得一全鹿。若一人独制一料，恐久留变坏，药力不全矣。中鹿一只，缚杀之，退去毛，将肚杂洗净，同鹿肉加酒煮熟，将肉横切，焙干为末；取皮同杂仍入原汤熬膏，和药末，肉末加炼蜜和捣为丸。其骨须酥炙为末，同入之。人参，白术，炒，茯苓，炙甘草，当归，川芎，生地黄，黄耆，蜜炙，天门冬，麦门冬，枸杞，杜仲，盐水炒，牛膝，酒拌蒸，山药，炒，芡实，炒，菟丝，制，五味子，锁阳，酒拌蒸，肉苁蓉，破故，酒炒，巴戟肉，胡芦巴，酒拌蒸，川续断，覆盆子，酒拌蒸，楮实子，酒拌蒸，秋石，陈皮，上各一斤。川椒，去目，炒，小茴香，炒，沉香，青盐，各半斤。右先须精制诸药为末，和匀一处，候鹿胶成就，和捣为丸，桐子大，焙干。用生黄绢作小袋五十条，每袋约盛一斤，悬置透风处，用尽一袋，又取一袋。阴湿天须用火烘一二次为妙。每服八九十丸，空心临卧姜汤，盐汤，白汤任下，冬月温酒亦可。
古方八阵	补阵		一二八	＜青囊＞仙传斑龙丸	壮精神，除百病，养气血，补百损，老人虚人常服，延年益寿。昔蜀中有道士酣歌酒肆曰：尾闾不禁沧海竭，九转金丹都慢说，惟有斑龙顶上珠，能补玉堂关下血。真人仲源索方传世。鹿角胶，鹿角霜，柏子仁，菟丝子，制，熟地黄，各八两。白茯苓，补骨脂，各四两。右将胶先溶化，量入无灰酒打糊丸，桐子大。每服六七十丸，空心淡盐汤或酒任下。
古方八阵	补阵		一二九	＜秘验＞斑龙二至百补丸	此药固本保元，生精养血，培复天真，大补虚损，益五内，除骨蒸，壮元阳，多子嗣，充血脉，强健筋骸，美颜色，增延寿算，聪明耳目，润泽髭须，真王道奇品之方，功难尽述也。鹿角，五十两为则，取新角连脑骨者佳，锯长二寸许，用米泔浸一宿，刷洗净，同后药入坛煮胶。黄精，八两。枸杞，怀熟地，菟丝子，淘洗净，金樱子，去毛，子，各四两。天门冬，去心，麦门冬，去心，川牛膝，龙眼肉，楮实子，各二两。已上十味，同角入金华好坛，层层放实，以新汲淡水入坛平肩，用蜜梭布四层包口，以新砖压之，置大锅中井字架上，以木甑盖好，重汤煮三日夜，毋得间断火候。傍用小锅烧滚水，不时添注坛内，并锅水勿使干涸。日足取起，滤去滓，将汁用罗底绢绞出，入净砂锅内；文火熬成膏，约一斤半，外炼蜜二斤，滴水成珠，搀入调和后药，杵合为丸。鹿角霜，十两。人参，五两。黄耆，蜜炙。芡实，炒。白茯苓，山药，炒。山茱萸，生地黄，酒洗，饭上蒸过，知母，盐水炒，各四两。北五味子，一两。夏月加川黄檗四两，炒褐色。以上十味为细末，用前膏和匀，木杵捣丸，桐子大。空心淡盐汤送下百余丸，随用煮熟莲肉或干枣数枚压之，俾纳丹田也。
古方八阵	补阵		百三十	＜正传＞鹿角胶丸	治血气亏损，两足痿弱，不能行动，久卧床褥者，神效。鹿角胶，一斤。鹿角霜，熟地，各半两。当归四两。人参，牛膝，菟丝子，制，白茯苓，各三两。白术，杜仲，各二两。虎胫骨，酥炙，龟板，酥炙，各一两。右为末，先将鹿角胶用无灰酒二钟溶化，加炼蜜擣丸，桐子大。每服百丸，空心盐姜汤下。
古方八阵	补阵		一三一	鹿茸丸	治脚气腿腕生疮，及阴虚下元痿弱，欬嗽等证。鹿茸，酥炙，另捣成泥，五味子，当归，熟地黄，各等分。酒糊和丸，桐子大。每服四五十丸，温酒或盐汤任下。
古方八阵	补阵		一三二	＜集验＞鹿茸丸	治诸虚劳倦，补心肾，益气血。鹿茸，酥炙，熟地黄，当归，枸杞，枣仁，炒，附子，制，牛膝，远志，姜汁浸炒，山药，沉香，肉苁蓉，酒浸，各二两。麝香，五分。炼蜜丸，桐子大。每服五十丸，盐汤下。
古方八阵	补阵		一三三	＜三因＞鹿茸丸	治失志伤肾，肾虚消渴，小便无度。鹿茸，酥炙，麦门冬，熟地黄，黄耆，炙，五味，肉苁蓉，鸡内金，酒炒，山茱萸，破故纸，炒，各七钱。茯苓，人参，牛膝，酒浸，玄参，地骨皮，各半两。右为末，炼蜜丸，桐子大。每服七八十丸，米饮下。
古方八阵	补阵		一三四	＜本事＞麋茸丸	治肾虚腰痛，不能转侧。麋茸，鹿茸亦可，菟丝子，制，各一两。舶茴香，五钱。右为末，以羊肾二对，用酒煮烂，去膜，研如泥，和丸，桐子大，阴干。如太干，以酒糊佐之。每服三五十丸，温酒或盐汤下。
古方八阵	补阵		一三五	杨氏还少丹	治脾肾虚寒，饮食少思，发热盗汗，遗精白浊，真气亏损，肌体瘦弱等证。熟地黄二两。山药，山茱萸，杜仲，姜汤炒，枸杞，二两。牛膝，酒浸，远志，姜汁浸炒，肉苁蓉，酒浸，北五味，川续断，楮实子，舶茴香，菟丝子，制，巴戟肉，余各一两。右为细末，炼蜜丸，桐子大。每服五十丸，空心盐酒下。
古方八阵	补阵		一三六	＜局方＞无比山药丸	治诸虚损伤，肌肉消瘦，耳聋目暗。常服壮筋骨，益肾水，令人不老。山药，二两。菟丝子，三两，酒浸煮。五味，拣净，六两。肉苁蓉，四两，切片酒浸，焙。杜仲，三两，酒炒。牛膝，一两，酒浸蒸。熟地，泽泻，山茱萸，茯苓，巴戟肉，赤石脂，各一两。右为细末，炼蜜和丸，桐子大。每服三五十丸，食前温酒或米饮下。
古方八阵	补阵		一三七	还元丹	一名延年益寿不老丹。此药大补元气。服一月自觉异常，功效不可尽述。按，此方为阴虚血热者宜之，诸阳虚者不可用。何首乌，半斤，用米泔水浸软，竹刀刮去皮，分四制。忌铁器，以砂锅，瓦器盛酒拌芝麻蒸一次，晒干；又用羊肉一斤切片拌蒸一次，晒干；再用酒拌蒸一次，黑豆拌蒸一次，各晒干。熟地，生地，酒浸焙，各三两。天冬，麦冬，各末，一两。人参，五钱。地骨皮，童便浸晒，白茯苓，酒浸晒干取末，各半两。右取乳汁六两，白蜜十两，同炼一器中，合前末为膏，磁器取贮，勿令泄气。不拘时服一二匙，沸汤嗽咽之。
古方八阵	补阵		一三八	＜经验＞养荣丸	治男妇气血两虚，精神短少，脾胃不足，形体羸瘦。人参，白术，土炒，当归，熟地黄，黄耆，芍药，山药，各一两。远志，制，生地黄，山茱萸，各半两。白茯苓，二两。陈皮，八钱。右为细末，用鸭一只，取血入炼蜜和丸，桐子大。每服八九十丸，食前淡盐汤送下，或酒亦可。
古方八阵	补阵		一三九	三才丸	天门冬，熟地黄，人参，等分。右为末，炼蜜丸服。
古方八阵	补阵		百四十	七珍至宝丹	补血生精，泻火益水，强筋骨，黑须发，补益之功甚大。何首乌，赤，白各半斤，酒浸软，竹刀刮去皮，同牛膝蒸。川牛膝，半斤，净。用黑豆三升，同何首乌层层拌铺甑内，蒸极熟，取出去豆，与何首乌共捣如泥。白茯苓，一斤，用人乳五升煮干为度。赤茯苓，一斤，用牛乳五升煮干为度。当归，四两，酒浸焙干。枸杞，四两。破故，炒香，菟丝子，制各半两。炼蜜为丸，鸡头子大。每服一丸，日进三服，空心温酒，午后姜汤，临卧盐汤送下。
古方八阵	补阵		一四一	＜百一＞补髓丹	治老人虚弱肾伤，腰痛不可屈伸。杜仲，十两。补骨脂，用芝麻五两同炒，以芝麻黑色无声为度，去麻不用，十两。鹿茸，四两，燎去毛，酒浸炙。右为末，用胡桃肉三十个，浸去皮，捣为膏，入?少许，煮糊为丸，桐子大。每服百丸，温酒，盐汤任下。
古方八阵	补阵		一四二	枸杞子丸	治肾虚精滑，补精气。甘州枸杞，黄精，九蒸九晒。右二味等分，相和捣作饼子，焙干为末，炼蜜丸，桐子大。每服百余丸，空心温酒送下。
古方八阵	补阵		一四三	＜局方＞青娥丸	治肾虚腰痛，益精助阳，乌须壮脚力，妇人随证用引吞送，神效。破故纸，四两，炒香。杜仲，净八两，姜汤炒。胡桃肉，十两。右为末，用蒜四两，捣膏和丸，桐子大。每服三五十丸，空心温酒送下。一法不用蒜，以酒糊为丸，或炼蜜为丸，服者更佳。按，此方可加巴戟肉，大茴香各四两为尤妙。或再加肉苁蓉亦可。
古方八阵	补阵		一四四	＜良方＞加味青娥丸	补诸虚不足，滋益阴阳，美容颜，健腰膝，止腰痛尤效。破故，炒，小茴，盐水炒，胡芦巴，炒，各四两。杜仲，三两，姜汁炒。胡桃肉，二十五个。莲蕊，一两。青盐，煆，五钱。穿山甲，酥炙，三钱五分。右为末，将胡桃肉捣烂，加酒煮?糊为丸，桐子大。每服三十丸，空心温酒下。
古方八阵	补阵		一四五	十补丸	方在热阵一七三。治肾脏虚冷等证。
古方八阵	补阵		一四六	＜保命＞煨肾丸	治肾肝虚损，骨痿不能起床，筋弱不能收持，及脾损谷不化，善益精缓中消谷。杜仲，姜汤炒，牛膝，萆薢，白蒺藜，防风，菟丝子，制，胡芦巴，肉苁蓉，酒浸，破故纸，酒炒，各等分。官桂，减半。右将猪腰子制如食法，捣烂加炼蜜和杵千余为丸，桐子大。每服五七十丸，空心用温酒送下。治腰痛不起甚效。
古方八阵	补阵		一四七	＜局方＞煨肾散	治肾虚腰痛。杜仲，姜汁炒，花椒，炒出汁，食盐，少许。右为末，以猪腰子一枚，薄批作五七片，以椒盐淹去腥水，掺杜仲末三钱在内，以薄荷包，外加湿纸二三层，煨熟食之，酒下。
古方八阵	补阵		一四八	安肾丸	方在热阵一六七。治肾经积冷，下元衰弱。
古方八阵	补阵		一四九	小肾安丸	方在热阵一六八。治肾气虚寒，多溺，腰膝沉重。
古方八阵	补阵		百五十	石刻安肾丸	方在热阵一六九治真气虚惫，梦遗便数，脚膝软弱。
古方八阵	补阵		一五一	红铅丸	一名一?丹。一名人精妙合丸。紫河车，用头产壮盛男胎者一具，以银针挑去紫血，米泔水洗净，用酒，醋炖烂焙干。人乳，以磁罐盛晒干者四两。或以茯苓末一两收晒至五两者亦可。秋石，以童男女小便炼成者四两。红铅，亦名先天梅子五钱。此室女初次经血。扣算女子年岁，凡五千四十八日，即女子天癸将至之日，须预备钖铅候取，以茯苓未收渗晒干；或以丝绵渗取，用乌梅煎汤洗下，去水晒干亦可。右为细末，炼蜜为丸，每丸重七厘。此药俗传云以人补人，得先天之气，神妙不可尽述，每丸价一两。
古方八阵	补阵		一五二	打老儿丸	熟地，山药，炒，各五两。牛膝，酒洗，巴戟，枸杞汤洗，炒，楮实子，去浮者，枸杞，石菖蒲，远志肉，甘草汤制，白茯苓，去筋，杜仲，盐水炒，北五味，蜜水拌蒸一二时，捣饼焙干，山茱萸，上各四两。小茴香，续断，各三两。肉苁蓉，切片酥炒，五两。右为末，炼蜜丸，桐子大。每服五六十丸，空心，午前，临睡，或酒或盐汤下百余丸。
古方八阵	补阵		一五三	肉苁蓉丸	治肾虚耳聋。肉苁蓉，酒浸，焙，菟丝子，酒浸煮，研，山茱萸，白茯苓，熟地黄，人参，官桂，防风，芍药，黄耆，各五钱。附子，炮，羌活，泽泻，各二钱半。羊肾，一对，薄切，去筋膜，炙干。炼蜜丸，桐子大。每服三五十丸，空心温酒下。
古方八阵	补阵		一五四	四味肉苁蓉丸	方在固阵六二。治小便不禁。
古方八阵	补阵		一五五	黄耆丸	治虚风羸瘦，心神虚烦，筋脉拘挛，疼痛少睡。黄耆，炙，人参，熟地黄，白茯苓，薏苡仁，山茱萸，各一两。枣仁，羌活，去芦，当归，羚羊角屑，枸杞子，桂心，各七钱半。防风，远志，各半两。右为细末，炼蜜和丸，梧子大。每服七八十丸，温酒下，不拘时。
古方八阵	补阵		一五六	二丹丸	治风邪健忘，和血养神定志，内安心神，外华腠理。丹参，天门冬，熟地黄，各一两半。麦门冬，白茯苓，甘草，各一两。人参，丹皮，远志，各半两。右为细末，炼蜜和丸，桐子大，以朱砂半两为衣。每服五七十丸，加至百丸，空心煎愈风汤送下。
古方八阵	补阵		一五七	＜海藏＞益血丹	治大便燥，久虚亡血。当归，酒浸，焙，熟地黄，等分。右为末，炼蜜丸，弹子大。细嚼酒下一丸。
古方八阵	补阵		一五八	＜集要＞四神丸	治禀赋虚弱，小便频数不禁。五味子，菟丝饼，各四两。熟地黄，六两。肉苁蓉，一斤，去甲。右为末，酒煮山药糊丸，桐子大。每服五十丸，空心盐汤下。
古方八阵	补阵		一五九	＜局方＞虎骨四斤丸	宣州木瓜，去穰，天麻，去芦，肉苁蓉，洗净，牛膝，焙干，各一斤。附子，炮去皮脐，二两。虎骨，酥炙，一两。右先将前四味用无灰酒五升浸，春秋五日，夏三日，冬十日，取出焙干，入附子，虎骨，共为末，用前浸药酒打?糊丸，梧子大。每服五十丸，食前盐汤送下。
古方八阵	补阵		百六十	加味四斤丸	治肝肾二经气血不足，足膝酸痛，步履不随，如受风寒湿毒以致脚气者，最宜服之。虎胫骨，一两，酥炙。乳香，另研，没药，另研，各五钱。川乌，炮去皮，一两。肉苁蓉，牛膝，各一两半。天麻，一两。木瓜，一斤，去穰蒸。右各为末，先将木瓜，苁蓉捣膏，加酒糊和杵丸，桐子大。每服七八十丸，空心温酒或盐汤任下。
古方八阵	补阵		一六一	＜三因＞加味四斤丸	治肾虚肺热，热淫于内，致筋骨痿弱，不能收持。肉苁蓉，酒洗，牛膝，酒洗，天麻，木瓜，鹿茸，酥炙，熟地黄，五味，酒浸，菟丝子，酒煮，等分。右为末，炼蜜丸，桐子大。每服五十丸，食前温酒或米饮送下。刘宗厚曰：按此方云：热淫于内，而用温补，何也？然：阴血衰弱，血不养筋，筋缓不能自收持。今阳燥热淫于内，故用此以养阳滋阴，阴实则水升火降矣。
古方八阵	补阵		一六二	金刚丸	治肾损骨痿不能起床，宜此益精。萆薢，杜仲，姜汁炒，肉苁蓉，酒洗，菟丝子，制。右用酒煮猪腰子捣丸，桐子大。每服五七十丸，空心温酒送下。
古方八阵	补阵		一六三	人参膏	用人参十两，细切，以活水二十盏浸透，入银石器内，桑柴火缓缓煎取十盏，滤汁，再以水十盏，煎渣取汁五盏，并入前汁，合煎成膏，磁瓶收贮。随证作汤使调服。丹溪云：多欲之人肾气衰惫，欬嗽不止，用生姜橘皮煎汤，化膏服之。浦江郑兄，五月患痢，又犯房室，忽发昏晕，不知人事，手撒目暗，自汗如雨，喉中痰鸣，声如拽锯，小便遗失，脉大无伦，此阴亏阳绝之证也。予令急煎大料人参膏，仍与灸气海十八壮，右手能动。再二壮，唇口微动。遂与膏服一盏半，夜后服三盏，眼能动。尽三斤，方能言而索粥，尽五斤而痢止，至十斤而全安。若作风治误矣。一人背疽，服内托十宣药已，多脓出，作呕，发热，六脉沉数有力，此遗疡所忌也。遂用大料人参膏，入竹沥饮之，参尽十六斤，竹伐百余竿而安。后经旬余，值大风拔木，疮复起有脓，中有红线一道，过肩胛抵右肋。予曰：急作参膏，以芎归橘皮作汤，入竹沥，姜汁饮之，尽三斤而疮溃，调理乃安。若痈疽溃后，气血俱虚，呕逆不食，变证不一者，以参耆归术等分，煎膏服之最妙。
古方八阵	和阵		一	＜局方＞二陈汤	治痰饮呕恶，风寒欬嗽，或头眩心悸，或中脘不快，或因生冷，或饮酒过多，脾胃不和等证。陈皮，半夏，制，各三钱。茯苓二钱。炙甘草，一钱。水二钟，姜三五片，枣一枚，煎八分。食远服。
古方八阵	和阵		二	加减二陈汤	治呕吐吞酸，胃脘痛，呃逆。即前方加丁香九粒，气滞甚者，可加一二钱。
古方八阵	和阵		三	丹溪加味二陈汤	治食郁瘀滞，胸膈不快。苍术，米泔浸，白术，炒，橘红，半夏，泡，茯苓，川芎，香附，各八分。枳壳，黄连，姜炒，甘草，各五分。水盏半，煎八分。食前稍热服。
古方八阵	和阵		四	二术二陈汤	治一切呕吐清水如注。苍术，土炒，白术，炒，陈皮，半夏，制，茯苓，各一钱。炙甘草，五分。水一钟半，姜三片，枣一枚，煎八分。稍热服。虚寒者加人参，煨干姜。痰饮，加南星，倍半夏。宿食，加神?，砂仁。
古方八阵	和阵		五	＜宣明＞黄芩二陈汤	治热痰。黄芩，陈皮，半夏，茯苓，等分。甘草，减半。水一钟半，姜三片，煎七分。食远服。
古方八阵	和阵		六	＜办疑＞柴葛二陈汤	治一切疟，暑，湿，劳，食等证。柴胡，干葛，陈皮，半夏，茯苓，甘草，白术，苍术，制，川芎，黄芩，各等分。若阴虚除此味。水二钟，姜三片，煎服。内干葛，川芎，苍术，乃发散之剂，若久疟及发散过者除之。阳分汗多，加人参，黄耆，去干葛。阴分虚者，加酒炒芍药，当归，生地。久疟，微邪潮热，加四君子汤，去祛邪之药。若欲截疟，加常山，槟榔，青皮，贝母各一钱。
古方八阵	和阵		七	桂附二陈汤	方在热阵百十五。治寒疟厥冷。＜金匮＞
古方八阵	和阵		八	小半夏汤	治呕吐，谷不得下，及心下有饮者。半夏，一升。生姜，半斤。右二味，以水七升，煮取一升半，分温再服。＜局方＞用半夏五钱，生姜二钱半，水一钟半煎服。
古方八阵	和阵		九	＜金匮＞小半夏加茯苓汤	治卒呕吐，心下痞，膈间有水，眩悸者。即前方加茯苓三两，煎法同。
古方八阵	和阵		十	＜金匮＞大半夏汤	治胃反不受食，食入即吐。＜外台＞云：治呕而心下痞硬者。半夏，二升，洗完用。人参，三两。白蜜，一斤。右三味，以水一斗二升，和蜜扬之二百四十遍，煮药取二升半。温服一升，余分再服。
古方八阵	和阵		十一	＜御药＞大半夏汤	一名橘皮汤。治痰饮及脾胃不和。半夏，陈皮，白茯苓，各二钱。水二钟，姜五片，煎八分。温服。
古方八阵	和阵		十二	茯苓半夏汤	治呕吐哕，心下坚痞，膈间有水，痰眩惊悸，及小儿等病。白茯苓，二两。半夏，五钱。右每服三五七钱，姜，水煎服。
古方八阵	和阵		十三	＜宣明＞橘皮半夏汤	治痰涎壅嗽久不已者，常服润燥解肌热止嗽。陈皮，五钱。半夏，制，二钱半。水一钟半，加生姜三五片，煎七分。温服。
古方八阵	和阵		十四	＜灵枢＞秫米半夏汤	久病不寐者神效，世医鲜用之。秫米，一升。半夏，五合。右用千里长流水八升，扬之万遍，取清者五升，煮秫米，半夏，炊以苇薪，令竭至一升半，去渣。饮汁一小杯，日三服。其新病者，复杯即卧，汗之即已；久病者三日已也。
古方八阵	和阵		十五	东垣半夏白术天麻汤	治眩晕，及足太阴痰厥头痛。半夏，钱半。白术，神?，炒，各一钱。麦芽，陈皮，各钱半。人参，黄耆，茯苓，苍术，天麻，泽泻，各五分。黄檗，二分，干姜，三分。右咀。每服半两，水二钟，煎八分。食远热服。
古方八阵	和阵		十六	＜金匮＞黄芩半夏生姜汤	治干呕而利者。黄芩，生姜，各三两。炙甘草，芍药，各二两。半夏，半升，大枣，十二个。右六味，以水一斗，煮取三升，去滓。温服一升，日再夜一服。
古方八阵	和阵		十七	东垣平胃散	治脾胃不和不思饮食，心腹?肋胀满刺痛，呕哕恶心，吞酸噫气，体重节痛，自利霍乱，噫膈反胃等证。厚朴，姜制炒，陈皮，去白，各五两。苍术，去皮，米泔浸炒，八两。炙甘草，三两。本方加人参，茯苓各二两，即名参苓平胃散。右为末。每服二钱，水一钟，姜三片，枣二枚，煎七分。去渣温服。或去姜枣，入盐一小捻，单以沸汤点服亦可。如小便不利，加茯苓，泽泻。如饮食不化，加神?，麦芽，枳实。如胃中气痛，加木香，枳实或枳壳。如脾胃困倦，加人参，黄耆。如有痰，加半夏。如便硬腹胀，加大黄，芒硝。如脉大内热，加黄连，黄芩。
古方八阵	和阵		十八	调气平胃散	治胃气不和，胀满腹痛。厚朴，制，陈皮，木香，乌药，白豆蔻，砂仁，白檀香，各一钱。甘草，五分。苍术，钱半。藿香，一钱二分。水一钟半，生姜三片，煎八分。食远温服。
古方八阵	和阵		十九	钱氏益黄散	治脾土虚寒，寒水反来侮土而呕吐不食，或肚腹作痛，或大便不实，手足逆冷等证。陈皮，一两。青皮，诃子肉，炮去皮，炙甘草，各半两。丁香，二钱。右每服四钱，水煎服。
古方八阵	和阵		二十	藿香正气散	治外感风寒，内停饮食，头疼寒热，或霍乱泄泻，痞满呕逆，及四时不正之气，疟痢伤寒等证。藿香，紫苏，桔梗，白芷，大腹皮，各一钱。陈皮，半夏，茯苓，甘草，白术，厚朴，各八分。水二钟，姜三片，枣一枚，煎八分。热服取汗。
古方八阵	和阵		二一	不换金正气散	治脾气虚弱，寒邪相搏，痰停胸膈，致发寒热，或作疟疾，或受山岚瘴气等毒。厚朴，姜制，藿香，半夏，苍术，米泔浸，陈皮，各一钱。甘草，炙五分。姜，枣，水煎服。
古方八阵	和阵		二二	陈氏不换金正气散	治感冒风寒，或伤生冷，或瘴疟，或疫疠。苍术，米泔浸炒。厚朴，姜汁炒，各四两。橘红，三两。炙甘草，半夏，制，藿香，各二两。人参，木香，湿纸裹煨，白茯苓，各一两。右每服一两，姜，枣，水煎服。
古方八阵	和阵		二三	徐氏正气散	正胃气，进饮食，退寒疟，食疟，瘴气，脾胃滞者，用之为宜。藿香，草果，各二两。半夏，制，陈皮，厚朴，砂仁，炙甘草，各一两。右为末，每服三钱，加生姜七片，枣三枚同煎。俟疟未发前，和渣服。
古方八阵	和阵		二四	＜济生＞大正气散	治脾胃不和，为风寒湿气所伤，心腹胀闷，有妨饮食。白术，陈皮，各二钱。半夏，制，藿香叶，厚朴，姜炒，桂枝，枳壳，槟榔，干姜，炮，各钱。甘草，炙，五分。水一钟半，姜三片，枣一枚，煎七分。不时温服。
古方八阵	和阵		二五	东垣升阳益胃汤	治秋燥令行，湿热少退，脾胃虚弱，怠惰嗜卧，体重节痛，四肢不收，口苦舌干，饮食不消，大便不调，小便频数，兼见肺病，洒淅恶寒，惨惨不乐，面色恶而不和，乃阳气不伸故也，当升阳益胃。＜良方＞无黄耆，甘草，半夏，芍药四味。人参，炙甘草，半夏，脉涩者宜用，各一钱。黄耆，二钱。白术，三分。白芍，防风，羌活，独活，各五分。柴胡，茯苓，小便利者勿用，泽泻，不淋者勿用，各三分。陈皮，四分。黄连，二分。右咀。每服三钱，渐加至五钱，生姜五片，枣二枚，水三钟，煎一钟。早饭午饭之间温服。忌语话一二时，及酒湿助火之物。服药后，如小便毕而病反增，是不宜利小便也，当去茯苓，泽泻。若得喜食增食，初一二日间不可太饱，恐药力尚浅，胃气再伤，不得转运也。或用美食以助药力而滋胃气，慎不可淡食以损药力而助邪气之沉降也。亦可小役形体，使胃气升发，切勿大劳，致令复伤，但以胃气安静为尤善。
古方八阵	和阵		二六	海藏白术汤	治风湿恶寒脉缓。白术，防风，甘草。右咀，加生姜煎服。
古方八阵	和阵		二七	＜济生＞白术汤	治五脏受湿，欬嗽痰多，气喘身重，脉濡细。白术，橘红，半夏，茯苓各二钱，炙甘草，一钱。水一钟半，姜五片，煎七分。食远服。
古方八阵	和阵		二八	＜良方＞三味白术汤	方在妇人十二。治妊娠内热心痛。
古方八阵	和阵		二九	＜良方＞四味白术汤	方在妇人十三。治妊娠胃虚恶阻。
古方八阵	和阵		三十	白术散	治自汗盗汗极效。白术，半斤。右将白术切成小块，用浮麦一升，水一斗，同煮干；如白术尚硬，再加水煮透烂，取起切片，焙干为末。每服二三钱，仍用浮麦煎汤，食远调服。如治小儿，以炒黄耆煎汤，量儿大小与服。忌罗卜，辛辣炙之物，乳母尤忌。
古方八阵	和阵		三一	＜宣明＞白术散	方在固阵三。治虚风多汗痿弱。
古方八阵	和阵		三二	＜良方＞白术散	方在妇人十一。治妊娠伤寒内热等证。
古方八阵	和阵		三三	调胃白术散	治脾胃不和，腹胀泄泻，身面浮肿。白术，茯苓，各二钱。陈皮，白芍药，炒，泽泻，槟榔，各一钱。木香，五分。水二钟，姜三片，煎八分。食远服。如肿不退，倍加白术，并枳实麸炒一钱。
古方八阵	和阵		三四	白术芍药汤	治脾经受湿水泄，体重微满，困弱无力，不欲饮食，或暴泄无数，水谷不化，宜此和之。白术，炒，芍药，炒，各一两。甘草，炒，半两。右每用一两，水煎服。
古方八阵	和阵		三五	＜草窗＞白术芍药散	治痛泻要方。白术，炒，三两。芍药，炒，二两。陈皮，炒，两半。防风，一两。右或煎或丸或散皆可用。泻者加炒升麻六钱。
古方八阵	和阵		三六	＜金匮＞苓桂术甘草汤	病痰饮者，当以温药和之。凡心下有痰饮，胸?支满，目眩，此方主之。茯苓，四两。桂枝，白术，各三两。甘草，二两。右以水六升，煮取三升，温分三服，小便则利。
古方八阵	和阵		三七	神术散	治伤寒头痛身热等证。苍术，二钱。川芎，蒿本，甘草，各一钱。水二钟，姜三片，煎一钟。不拘时服。
古方八阵	和阵		三八	＜局方＞神术散	方在散阵六五。治四时瘟疫，头疼发热。
古方八阵	和阵		三九	海藏神术汤	治风湿恶寒脉紧。苍术，防风，甘草。右咀。加?白煎服。治刚?无汗者，加羌活，或独活，麻黄。
古方八阵	和阵		四十	＜约说＞沉香降气散	治阴阳壅滞，气不升降，胸膈痞塞，或留饮吞酸，?下妨闷。沉香，二钱八分。砂仁，七钱半。香附子，去毛，盐水炒，六两二钱五分。炙甘草，五钱五分。右为极细末。每服二钱，入盐少许，沸汤调。不拘时服，或淡姜汤亦可。
古方八阵	和阵		四一	＜和剂＞苏子降气汤	治心腹胀满，喘促气急，消痰进食。苏子，炒，半夏?，前胡，当归，陈皮，厚朴，制，各八分。桂，甘草，各三分。水二钟，姜三片，煎七分。不拘时服。
古方八阵	和阵		四二	＜医林＞小降气汤	治浊气在上，痰涎壅盛。家紫苏，台乌药，白芍，陈皮，各二钱。炙甘草，五分。水一钟半，生姜三片，枣一枚，煎七分。食远服。
古方八阵	和阵		四三	＜统旨＞木香顺气散	治气滞腹痛?痛。木香，香附，槟榔，青皮，陈皮，枳壳，砂仁，厚朴，制，苍术，各一钱。炙甘草，五分。水二钟，姜三片，煎八分。食远服。
古方八阵	和阵		四四	＜局方＞木香调气散	木香，白檀香，白豆蔻，丁香，各二钱。炙甘草，藿香，各八钱。砂仁，四钱。右为末。每服二钱，入盐少许，沸汤点服。
古方八阵	和阵		四五	流气饮子	治三焦气壅，五脏不和，胸膈痞满，肩背攻痛，呕吐气喘，痰盛浮肿等证。即外科方脉流气饮。木香，磨汁，槟榔，青皮，陈皮，枳壳，乌药，大腹皮，枳实，茯苓，紫苏，桔梗，防风，黄耆，当归，川芎，芍药，甘草，半夏，制，各等分。水一钟半，姜三片，枣一枚，煎服。
古方八阵	和阵		四六	＜和剂＞二十四味流气饮	调营卫，利三焦，行痞滞，消肿胀。紫苏，陈皮，青皮，厚朴，制，炙甘草，香附，炒，各四两。木通，二两。大腹皮，丁香皮，槟榔，肉桂，木香，草果，莪术，炮，藿香，各一两半。麦冬，人参，白术，赤茯苓，木瓜，白芷，半夏，枳壳，炒，石菖蒲，各一两。右每服三钱，姜四片，枣二枚，水煎服。
古方八阵	和阵		四七	七气汤	治七情之气郁结于中，心腹绞痛不可忍，及不能饮食。半夏，制，五两。人参，肉桂，甘草，炙，各一两。右每服三五钱，水一钟半，姜三片，煎八分服。
古方八阵	和阵		四八	＜三因＞七气汤	治如前。按此方即＜局方＞四七汤也。在后九七。半夏，五两制。茯苓，四两。厚朴，三两。紫苏，二两。右每服三五钱，姜七片，枣二枚，水煎服。
古方八阵	和阵		四九	加味七气汤	即前七气汤加厚朴，茯苓各等分。
古方八阵	和阵		五十	＜局方＞七气汤	治七情郁结，脏气互相刑克，阴阳不和，挥霍撩乱，吐泻交作。半夏，制，厚朴，芍药，茯苓，各二钱。人参，肉桂，橘红，紫苏，各一钱。水二钟，加姜，枣煎服。
古方八阵	和阵		五一	＜指迷＞七气汤	治七情相干，阴阳不得升降，气道壅滞，攻冲作疼，积聚症瘕胀满等证。半夏，甘草，各七分半。白附，钱半。青皮，陈皮，桔梗，官桂，藿香，益智，莪术，煨，各一钱。右每服三五钱，姜三片，枣一枚，水煎服。＜统旨＞七气汤汤有三棱，玄胡索，姜黄，草豆蔻，无半夏，桔梗。＜济生＞大七气汤有三棱，无半夏。
古方八阵	和阵		五二	四磨饮	治诸逆气。沉香，乌药，枳实，槟榔。右四味，用白汤共磨服，或下养正丹尤佳。一方用白酒磨。＜济生方＞用人参，无枳实。本方加木香，即名五磨饮。
古方八阵	和阵		五三	＜济生＞疏凿饮	治水气通身浮肿，喘呼气急，烦渴，大小便不利。泽泻，茯苓皮，木通，商陆，大腹皮，槟榔，羌活，去芦，秦艽，去芦，椒目，赤小豆，炒。右咀。每服六七钱，水一钟半，姜五片，煎服。
古方八阵	和阵		五四	＜良方＞厚朴汤	治心腹胀满。此病气壅实者之治法也。厚朴，四，五钱，姜汁炒。加生姜五七片，水煎温服。或间用沉香降气散。
古方八阵	和阵		五五	木香宽中散	治七情伤于脾胃，以致胸膈痞满，停痰气逆，或成五膈之病。青皮，陈皮，丁香，各四两。厚朴，制，一斤。甘草，炙，五两。白豆蔻，二两。香附，炒，砂仁，木香，各三两。右为末。每服二钱，姜盐汤调服。若脾胃虚损之证，不可过服，或与六君子兼用之。
古方八阵	和阵		五六	＜良方＞木香分气饮	治气滞留注四肢，腹急中满，胸膈?肋膨胀，虚气上冲，小便臭浊。木香，猪苓，泽泻，赤茯苓，半夏，枳壳，槟榔，灯草，苏子，等分。右咀。每服一两，水一钟半，煎八分，入麝香末少许。食远服。
古方八阵	和阵		五七	＜良方＞人参木香散	治水气病。人参，木香，茯苓，滑石，琥珀，海金沙，枳壳，槟榔，猪苓，甘草，等分。右咀。每服一两，生姜三片，水一钟半，煎七分。日进三服，不拘时。
古方八阵	和阵		五八	消导宽中汤	治气滞食滞，水肿胀满。白术，一钱半，枳实，麸炒，厚朴，姜制，陈皮，半夏，茯苓，山楂，神?，炒，麦芽，炒，萝卜子，炒，各一钱。水一钟半，姜三片，煎八分。食远服。小便不利，加猪苓，泽泻。
古方八阵	和阵		五九	化滞调中汤	治食滞胀满。白术，钱半。人参，白茯苓，陈皮，厚朴，姜汁炒，山查，半夏，各一钱。神?，炒，麦芽，炒，各八分。砂仁，七分。水一钟半，姜三片，煎七分。食前服。胀甚者，加萝卜子炒用一钱，?食伤者尤宜用。
古方八阵	和阵		六十	索矩三和汤	治脾湿肿满。陈皮，厚朴，姜炒，白术，槟榔，各一钱。紫苏，七分。海金沙，木通，各五分。水一钟半，姜三片，枣一枚，煎七分。食远服。
古方八阵	和阵		六一	＜宝鉴＞导滞通经汤	治脾湿气不宣通，面目手足浮肿。木香，白术，桑白皮，陈皮，各五钱。茯苓，一两。右咀。每服七八钱，水一钟半，煎八分。食前温服。
古方八阵	和阵		六二	＜良方＞导水茯苓汤	治水肿，头面手足遍身肿如烂瓜之状按而塌陷，胸腹喘满，不能转侧安睡，饮食不下，小便秘涩，溺出如割，或如黑豆汁而绝少，服喘嗽气逆诸药不效者，用此即渐利而愈。赤茯苓，麦门冬，去心，泽泻，白术，各三两。桑白皮，紫苏，槟榔，木瓜，各一两。大腹皮，陈皮，砂仁，木香，各七钱半。右咀。每服一，二两，水二钟，灯草一，二十根，煎八分。食前服。如病重者可用药五两，再倍加麦冬及灯草半两，以水一斗，于砂锅内熬至一大碗，再下小铫内煎至一钟，五更空心服，柤再煎。连进此三服，自然小水利，一日添如一日。
古方八阵	和阵		六三	健脾散	和中健胃，消食快气。人参，白术，炒，丁香，藿香，砂仁，炒，肉果，煨，神?，炒，炙甘草，等分。右为细末。每服二钱，不拘时，橘皮汤下。
古方八阵	和阵		六四	参术健脾汤	治脾虚兼滞胀满。人参，白茯苓，陈皮，半夏，砂仁，厚朴，姜制，各一钱。白术，二钱。甘草，三分。水一钟半，姜三片，煎七分。食远服。加神?，麦芽，山楂，消胀尤佳。
古方八阵	和阵		六五	＜三因＞当归散	水肿之疾，多由火不养土，土不制水，故水气盈溢，脉道闭塞，渗透经络，发为浮肿，心腹胀满之证。当归，桂心，木香，赤茯苓，木通，槟榔，赤芍药，牡丹皮，陈皮，白术，各一钱半，木瓜，一片。水二钟，加紫苏五叶，煎八分。不拘时服。
古方八阵	和阵		六六	当归活血散	治瘀血胀满。赤芍药，归尾，酒洗，生地黄，各钱半，桃仁，去皮尖，炒，红花，酒洗，香附，童便浸，各一钱。川芎，牡丹皮，玄胡索，蓬术，炮，各八分。三棱，炮，青皮，各七分。水一钟半，煎七分。食前服。
古方八阵	和阵		六七	＜局方＞五皮散	治风湿客于脾经，以致面目虚浮，四肢肿满，心腹膨胀，上气急促，兼治皮水，胎水。五加皮，地骨皮，大腹皮，茯苓皮，生姜皮，等分。右咀。每服三钱，水一大钟，煎七分。热服无时。
古方八阵	和阵		六八	＜澹寮＞五皮散	治病后身面四肢浮肿，小便不利，脉虚而大。此由诸气不能运行，散漫于皮肤肌腠之间，故令肿满，此药最宜。大腹皮，陈皮，生姜皮，桑白皮，炒，赤茯苓皮，各等分。右咀。每服五六钱，水一大钟，煎八分。不拘时温服，日三次。忌生冷油腻坚硬之物。
古方八阵	和阵		六九	沉香琥珀丸	治水肿一切小便不通难治之证。沉香，郁李仁，去皮，葶苈，炒，各两半。琥珀，杏仁，去皮尖，紫苏，赤茯苓，泽泻，各半两。橘红，防己，各七钱半。右为细末，炼蜜丸，梧子大，以麝香为衣。每服二十五丸，渐加至五七十丸，空心人参汤送下，量虚实增减。
古方八阵	和阵		七十	法制陈皮	消食化气，宽利胸膈，美进饮食。茴香，炒，甘草，炙，各二两。青盐，炒，一两。干姜，乌梅肉，各半两。白檀香，二钱半。右六味，共为末，外以广陈皮半斤，汤浸去白，净取四两，切作细条子。用水一大碗，煎药末三两，同陈皮条子一处慢火煮，候陈皮极软，控干，少时用余剩干药末拌匀，焙干。每服不拘多少，细嚼温姜汤下，无时。
古方八阵	和阵		七一	＜家秘＞祛痛散	治诸般心气痛，或气滞不行，攻刺心腹，痛连胸?，小肠吊疝，及妇人血气刺痛。此方屡用，无不神效。青皮，五灵脂，去石，川楝子，穿山甲，大茴香，各二钱。良姜，香油炒，玄胡索，没药，槟榔，各钱半。沉香，一钱。木香，钱二分。砂仁，少许。右咀，用木鳖子仁一钱二分，同前药炒令焦燥，去木鳖不用，共为细末。每服一钱，加盐一星，用酒或滚水送下。
古方八阵	和阵		七二	调痛散	治脾痛气膈。木香，丁香，檀香，大香附，台乌药，莪术，肉桂，片姜黄，白生姜，白豆蔻，砂仁，炙甘草，等分。右咀。每服二钱半，加紫苏四叶，煎汤服。
古方八阵	和阵		七三	丁香止痛散	方在热阵百八。治心痛。
古方八阵	和阵		七四	＜良方＞乌药散	治血气壅滞，心腹作痛。乌药，莪术，醋浸炒，桂心，桃仁，当归，青皮，木香，等分。右为末。每服二钱，热酒调下。
古方八阵	和阵		七五	＜奇效＞手拈散	治心脾气痛。延胡索，五灵脂，草果，没药，等分。右为细末。每服二三钱，不拘时，热酒调下。
古方八阵	和阵		七六	＜良方＞游山方	治心脾痛。此药极奇，叶石林游山，见一小寺颇洁，问僧所以仰给者，则曰：素无田产，亦不苦求，只货数药以赡，其脾疼药最为流布。有诗云：草果玄胡索，灵脂并没药。酒调一，二钱，一似手拈却。右等分为末。每服三钱，不拘时温酒调下。
古方八阵	和阵		七七	舒筋汤	一名如神汤。治闪肭血滞，腰腹痛，及产后血滞作痛者更妙。当归，玄胡索，桂心，等分。右为细末。每服二钱，不拘时温酒调服。一方加杜仲，牛膝，桃仁，续断亦可。
古方八阵	和阵		七八	丹溪玄桂丸	治死血留胃脘，当心作痛。玄胡索，一两半。官桂，红花，红?，滑石，各五钱。桃仁，三十粒。右为细末，汤浸蒸饼为丸，绿豆大。每服四十丸，姜汤下。
古方八阵	和阵		七九	洁古枳术丸	治痞积，消食强胃。枳实，去瓤，麸炒，一两。白术，麸炒，二两。右为末，荷叶裹烧饭为丸，桐子大。每服五十丸，白术汤。但久服之，令人胃气强实，不复伤也。东垣橘皮枳术丸，即前方加陈皮一两，半夏一两，即名橘半枳术丸。
古方八阵	和阵		八十	香砂枳术丸	破滞气，消宿食，开胃进食。木香，砂仁，各五钱。枳实，麸炒，一两。白术，米泔浸炒，二两。右制，服如枳术丸法。
古方八阵	和阵		八一	?檗枳术丸	治强食多食，心胸满闷不快。神?，炒，麦檗，炒，枳实，麸炒，各一两。白术，二两。右制，服如枳术丸法。
古方八阵	和阵		八二	东垣木香人参生姜枳术丸	开胃，进饮食。木香，三钱。人参，五钱。干生姜，二钱半。陈皮，四钱。枳实，一两，炒。白术，一两半。右为细末，荷叶烧饭为丸，桐子大。每服三五十丸，食前温水下。
古方八阵	和阵		八三	＜直指＞加味枳术丸	治脾胃虚弱，食积气滞，胸腹胀满。常服进食宽中，和畅脾胃。白术，泔浸土炒，二两。枳实，麸炒，一两。神?，炒。麦芽，炒，陈皮，山楂，香附，炒，各一两。砂仁，炒，半两。如前法丸服。
古方八阵	和阵		八四	丹溪枳实丸	专治食积癖块。枳实，白术，山楂，麦芽，神?，半夏，各一两。苍术，陈皮，各五钱，木香，钱半，姜黄，三钱。荷叶蒸饭为丸，桐子大。每服百丸，食后姜汤下。
古方八阵	和阵		八五	＜医统＞大健脾丸	又名百谷丸。徐东皋曰：此方健脾养胃，滋谷气，除湿热，宽胸膈，去痞满。久服强中益气，百病不生。人参，白茯苓，饭上蒸，广陈皮，各二两。枳实，饭上蒸，青皮，米醋洗，半夏?，炒，山楂肉，饭上蒸，各一两。白术，土炒，三两。谷芽，炒，一两六钱。白豆蔻，炒，广木香，各五钱。川黄连，一两六钱，同吴茱萸五钱浸炒赤色，去茱萸。右为末，用长流水煮荷叶老米粥捣丸，绿豆大。每服百丸，食前白汤下。愚按：此方虽佳，但脾多畏寒，若非有火，当去黄连，或仍加炮姜一，二两为妙。
古方八阵	和阵		八六	杨氏启脾丸	治脾胃不和，气不升降，中满痞塞，心腹膨胀，肠鸣泄泻，不思饮食。人参，白术，陈皮，青皮，去瓤，神?，炒，麦芽，炒，砂仁，厚朴，干姜，各一两。甘草，两半，炙。炼蜜为丸，弹子大。每服一丸，食前细嚼，米饮下。
古方八阵	和阵		八七	和中丸	治久病厌厌不能食，而脏腑或秘或溏，此皆胃虚所致。常服之，和中理气，消痰积，去湿滞，厚肠胃，进饮食。白术，麸炒，二两四钱。厚朴，姜制，二两。陈皮，一两六钱。半夏，汤泡，一两。槟榔，五钱。枳实，五钱。炙甘草，四钱。木香，二钱。右用生姜自然汁浸蒸饼为丸，桐子大。每服三四十丸，食远温水送下。
古方八阵	和阵		八八	东垣和中丸	开胃进食。人参，白术，各三钱。干姜，炮，甘草，炙，陈皮，各一钱。木瓜，一枚。右为末，蒸饼为丸，桐子大。食前白汤下三五十丸。
古方八阵	和阵		八九	养胃进食丸	治脾胃虚弱，心腹胀满，面色痿黄，肌肉消瘦，怠惰嗜卧，或不思食。常服滋养脾胃，进饮食，消痰涎，辟风寒湿冷邪气。人参，白茯苓，白术，泔浸，炒。厚朴，姜炒，各二两。神?，二两半，炒。大麦檗，炒，橘红，各一两半。甘草，炙，一两。苍术，坚小而甘者，米泔浸去皮，五两，炒。右九味，为末，水?糊丸，桐子大。每服三五十丸，食前米汤或姜汤送下。
古方八阵	和阵		九十	消食丸	治一切食积停滞。山查，神?，炒，麦芽，炒，萝卜子，青皮，陈皮，香附，各二两。阿魏，一两，醋浸另研。汤泡蒸饼为丸，桐子大。每服五十丸，食远姜汤下。
古方八阵	和阵		九一	＜济生＞导痰汤	治一切痰涎壅盛，或胸膈留饮，痞塞不通。陈皮，半夏，茯苓，甘草，南星，枳壳，炒。右等分，每服六钱，水二钟，姜五片，或十片，煎七分。食后服。
古方八阵	和阵		九二	海藏五饮汤	一留饮，在心下。二澼饮，在?下。三痰饮，在胃中。四溢饮，在膈上。五流饮，在肠间。凡此五饮，以酒后饮冷过多所致。旋覆花，人参，橘红，炒，枳实，厚朴，姜汁炒。半夏，茯苓，泽泻，白术，猪苓，各八分，前胡，桂心，芍药，炙甘草，各五分。水二钟，姜十片，煎八分。不拘时服。饮酒伤者，加葛根，砂仁。
古方八阵	和阵		九三	＜外台＞茯苓饮	治胸有停痰宿水，自吐出水后，心胸间虚，气满不能食。消痰气，令能食。茯苓，人参，白术，各三两。枳实，二两。陈皮，二两半。生姜，四两。右六味，水六升，煮取一升八合，分温三服，如人行八九里进之。
古方八阵	和阵		九四	茯苓饮子	治痰迷心窍，怔忡不止。陈皮，半夏，茯苓，茯神，麦冬，各钱半。沉香，甘草，各五分。右水一钟半，姜五片，煎七分服。
古方八阵	和阵		九五	千缗汤	治痰喘不得卧，人扶而坐，一服即安。半夏，泡，七个。炙甘草，皂角，炙，各一寸。生姜，一指大。水一钟半，煎七分。不拘时服。
古方八阵	和阵		九六	玉液汤	治七情所伤，气郁生涎，随气上逆，头目眩晕，心慒忪悸，眉棱骨痛。半夏，大者六钱，汤泡七次，切片。右作一服，水钟半，姜十片，煎七分，入沉香末少许。不拘时温服。
古方八阵	和阵		九七	＜局方＞四七汤	治七情之气结成痰涎，状如破絮，或如梅核，在咽喉之间，咯不出，咽不下，此七情所为也。或中脘痞满，气不舒快，痰饮呕恶，皆治之。半夏，汤泡，钱半。茯苓，一钱二分。苏叶，六分。厚朴，姜制，九分。水一钟半，生姜七片，红枣二枚，煎八分。不时服。
古方八阵	和阵		九八	＜得效＞加味四七汤	治心气郁滞，豁痰散惊。半夏，制，二钱半。厚朴，制。茯苓，各一钱半。苏叶，茯神，各一钱。远志，石菖蒲，甘草，各五分。水二钟，加姜，枣煎服。
古方八阵	和阵		九九	＜玉机＞泽泻汤	治心下有支饮，苦眩冒。泽泻，五钱。白术，二钱。水二钟，煎七分。食远温服。
古方八阵	和阵		百	朱砂消痰饮	治痰迷心窍，惊悸怔忡。胆星，五钱。朱砂，二钱半，另研。麝香，二分，另研。右为末。临卧姜汤调下一钱。
古方八阵	和阵		百一	深师消饮丸	治停饮胸满呕逆，腹中水声，不思饮食。白术，二两。茯苓，五钱。枳实，炒，干姜，炮，各七钱。右为细末，蜜丸，桐子大。温水下三十丸。
古方八阵	和阵		百二	＜秘方＞星香丸	治诸般气嗽生痰。南星，矾水泡一宿，半夏，制同上，共泡之。香附，皂角水浸一周时，各二两。陈皮，去白，一两。右不见火为末，姜汁糊丸。每服五十丸，临卧姜汤送下。
古方八阵	和阵		百三	祛痰丸	治风痰头旋恶逆，胸膈不利。南星，生，半夏，生，赤茯苓，橘红，干姜，炮，等分。右为细末，?糊丸，梧子大。每服五七十丸，不拘时，米饮送下。
古方八阵	和阵		百四	天花丸	亦名玉壶丸。治消渴引饮无度。人参，天花粉，各等分。右为细末，炼蜜丸，桐子大。每服三五十丸，麦门冬汤下。
古方八阵	和阵		百五	＜局方＞玉壶丸	治风痰头痛，亦治诸痰。南星，生，半夏，生，各一两。天麻，五钱。白?，三两。右为末，水和为丸，桐子大。每服三五十丸，同水一大盏，煎沸入药，煮令药浮即熟，漉出放温，别用生姜汤下。一方：用南星，半夏各二两俱制，天麻，白矾各五钱，共为末，以姜汁糊丸，如胡椒大。每服三十丸，白汤下。
古方八阵	和阵		百六	玉液丸	治风热痰涎壅盛，利咽膈，清头目，止欬嗽，除烦热。半夏，汤泡，焙为细末，枯矾，研细。各十两。寒水石，煆赤为末，水飞，三十两。右研匀，?糊丸，桐子大。每服三十丸，食后淡姜汤下。
古方八阵	和阵		百七	洁古玉粉丸	治气痰欬嗽。南星，半夏，各一两，俱汤浸。橘红，二两。右为末，汤浸蒸饼为丸，桐子大。每服五七十丸，人参，生姜汤任下，食后。
古方八阵	和阵		百八	＜瑞竹＞杏仁丸	治久嗽，及老人欬嗽，喘急不已，睡卧不得，服此立效。杏仁，去皮尖，炒，胡桃肉，去皮。右等分，研为膏，加炼蜜丸，如弹子大。每服一丸，食后细嚼，姜汤下。
古方八阵	和阵		百九	许学士神术丸	治痰饮。此足阳明，太阳治湿发散之剂也。茅山苍术，一斤，米泔浸一宿，去皮切片，焙干为末。生油麻，五钱，水二盏研细取浆。大枣，十五个，煮取肉，研，旋入麻浆拌和药。右三味，和丸，桐子大，日干。每服五七十丸，空心温酒下。
古方八阵	和阵		百十	＜三因＞?术丸	治中脘宿食留饮，酸蜇心痛，嘈杂，口吐清水。神?，炒，三两。陈皮，一两。苍术，米泔浸三宿，切炒，一两半。右为末，生姜汁别煮神?糊为丸。姜汤送下。
古方八阵	和阵		百十一	＜百一＞三仙丸	治一切湿痰痰饮，胸膈烦满，痰涎不利，头目不清。南星，半夏，香附，各等分。右南星，半夏以滚汤泡过为末，用生姜自然汁和，不可太软，用楮叶或荷叶包住，外以蒲包再包，盦之令发黄色，晒干收用。须五六月内造如盦?之法。每制丸药，用药二两，香附一两，同为细末，?糊为丸，绿豆大。每服四五十粒，食后姜汤下。
古方八阵	和阵		百十二	青州白丸子	治男妇风痰壅盛，手足瘫痪，呕吐涎沫，牙关紧急，痰喘麻木，及小儿惊风呕吐。半夏，七两。南星，三两。白附子，二两。川乌，半两，俱生用。右俱研，罗为细末，用生绢袋盛，以磁盆盛井花水摆洗粉出，未出者，以手揉摆，再擂再摆，以尽为度。然后日晒夜露，每日一换新水，搅而复澄，春五，夏三，秋七，冬十日，去水晒干，白如玉片。以糯米粉作稀糊丸，如绿豆大。每服二十丸，生姜汤下，无时。如瘫痪，用酒下。小儿惊风，薄荷汤下五，七丸。
古方八阵	和阵		百十三	＜局方＞琥珀寿星丸	天南星，一斤。朱砂，二两，研。琥珀，一两，研。右先掘地坑，深二尺，用炭火五斤，于坑内烧热红，取出炭扫净，以好酒一升浇之。将南星乘热下坑内，用盆急盖，以泥壅护，经一宿取出，焙干为末，同二味和匀，用生姜汁打?糊丸，如桐子大。每服五十丸，煎人参汤空心送下，日三服。一方用琥珀四两，朱砂一两，仍用猪心血三个，和药末内加糊为丸，如前服。
古方八阵	和阵		百十四	＜指迷＞茯苓丸	治人有臂痛，手足不能举，或时左右转移。此伏痰在内，中脘停滞，脾气不能流行，上与气搏，脾属四肢而气不下，故上行攻臂，其脉沉细者是也。但治其痰，则臂痛自止。及妇人产后发喘，四肢浮肿者，用此则愈。此治痰第一方也。半夏，制，二两。茯苓，一两。枳壳，炒，半两。风化硝，一钱半。右为末，姜汁煮糊丸，桐子大。每服三五十丸，姜汤下。累有人为痰所苦，夜间两臂常觉抽掣，两手战掉，至于茶钟亦不能举，随服随效。又简易方：治痰饮流注疼痛。止用大半夏二两，风化硝一两，为末，以姜汁煮糊丸，桐子大。姜汤下十五丸。痰在上，临卧服；在下，食前服。
古方八阵	和阵		百十五	丹溪白螺丸	治痰饮积胃脘痛。白螺蛳壳，墙上年久者，烧，滑石，炒，苍术，山栀，香附，南星，各一两。枳壳，青皮，木香，半夏，砂仁，各五钱。右为末，生姜汁浸蒸饼为丸，绿豆大。每服三四十丸，姜汤下。春加川芎，夏加黄连，冬加吴茱萸，各五钱。
古方八阵	和阵		百十六	丹溪润下丸	降热痰甚妙。半夏，二两，依橘红制。南星，依橘红制，炙甘草，黄芩，黄连，各一两。橘红，半斤，以水化盐五钱拌匀，煮干，焙。右为末，蒸饼丸，绿豆大。每服五七十丸，白汤下。
古方八阵	和阵		百十七	＜集成＞润下丸	治胸膈停痰，降痰甚妙。橘红，一斤，盐五钱，同水浸煮干。甘草，炙，一两。右为末，汤浸蒸饼丸，绿豆大。每服五十丸，白汤下。
古方八阵	和阵		百十八	＜丹溪＞黄栝蒌丸	治食积作痰，壅滞喘急。栝蒌仁，半夏，山查，神?，炒，等分。右为末，栝蒌汁丸。姜汤下五十丸。
古方八阵	和阵		百十九	＜丹溪＞杏仁萝卜子丸	治气壅痰盛欬嗽。杏仁，萝卜子，炒，各一两。右为末，粥糊丸，桐子大。每服五十丸，白汤下。
古方八阵	和阵		百二十	＜金匮＞陈皮汤	治呕吐呃逆。陈皮，四两。生姜，半斤。水七升，煮取三升。温服一升，下咽即愈。
古方八阵	和阵		一二一	＜本事＞竹茹汤	治胃热呕吐。半夏，姜汁制，干葛，各三钱。甘草，二钱。右为末。每服二钱，水一钟，姜三片，竹茹一弹许，枣一枚，同煎七分，去柤温服。
古方八阵	和阵		一二二	橘皮竹茹汤	治吐利后，胃虚膈热，呃逆者。人参，竹茹，橘红，各二钱。甘草，炙，一钱。水一钟半，生姜五片，枣一枚，煎八分。温服。
古方八阵	和阵		一二三	二汁饮	治反胃。甘蔗汁，二分。姜汁，二分。二味和匀，每温服一碗，日三服则吐止。
古方八阵	和阵		一二四	东垣葛花解酲汤	治饮酒太过，痰逆呕吐，心神烦乱，胸膈痞塞，手足颤摇，饮食减少，小便不利。人参，白术，茯苓，砂仁，白豆蔻，葛花，各一钱。青皮，陈皮，猪苓，泽泻，各七分。神?，木香，各五分。水二钟，生姜五片，煎七分。食远稍热服。取微汗，酒病去矣。或为末，姜醋汤调服二，三钱亦可。
古方八阵	和阵		一二五	＜金匮＞猪苓散	治呕吐，病在膈上，思水者。猪苓，茯苓，白术，等分。右三味，杵为散。饮服方寸匕，日三服。
古方八阵	和阵		一二六	＜大全＞人参散	治脾胃虚寒，霍乱吐泻，心烦腹痛，饮食不入。人参，当归，厚朴，橘红，各二钱。干姜，炮，炙甘草，各五分。加枣一枚，水煎服。
古方八阵	和阵		一二七	＜澹寮＞六和汤	治夏秋暑湿伤脾，或饮冷乘风，多食瓜果，以致客寒犯胃，食留不化，遂成痞膈霍乱呕吐，及广南夏月瘴疾寒热等证。半夏，人参，炙甘草，砂仁，杏仁，各一钱。赤茯苓，扁豆，炒，藿香，木瓜，各二钱。右咀。每服五钱，水二钟，生姜三片，枣一枚，煎，温服。一方有白术，香薷，厚朴各一钱，名六和半夏汤。
古方八阵	和阵		一二八	＜良方＞丁香散	治霍乱呕吐不止。丁香，五分。藿香，枇杷叶，拭去毛，各二钱。右咀。水一钟半，姜一片，煎六分。热服。
古方八阵	和阵		一二九	＜局方＞丁香半夏丸	治胃寒呕吐吞酸。丁香，一两。红豆，炒，半夏，制，白术，炒，各二两。陈皮，三两。右为末，姜汁打糊丸，胡椒大。每服二三十丸，姜汤下。
古方八阵	和阵		百三十	＜局方＞半夏丁香丸	治脾胃宿冷，胸膈停痰，呕吐恶心，吞酸噫腐，心腹否满，不思饮食。肉豆蔻，丁香，木香，藿香，人参，陈皮，去白，各二钱。半夏，制，三两。右为细末，姜汁煮糊丸，桐子大。每服三十丸，姜汤下。
古方八阵	和阵		一三一	＜和剂＞大七香丸	治脾胃虚冷，心膈噎塞，渐成隔气，及脾泄泻痢，反胃呕吐。香附，二两。麦芽，炒，一两。砂仁，藿香，官桂，甘草，陈皮，各二两半。丁香，三两半。甘松，乌药，各六钱半。右为末，蜜丸，弹子大。每服一丸，嚼碎，盐酒，盐汤任下。忌生冷肥腻。
古方八阵	和阵		一三二	＜良方＞许仁则半夏丸	治胃冷呕逆不食。半夏，洗去滑，一斤。小麦?，一斤。右水和丸，弹子大，水煮熟。初服四五丸，二服加至十四五丸，旋煮间服之。
古方八阵	和阵		一三三	万氏定喘汤	治诸喘久不愈。按此方必风痰在肺者乃可用，他则忌之。白果，三七枚，去壳切碎，炒。款冬花，桑白皮，蜜炒，麻黄，制半夏，各三钱。苏子，二钱。黄芩，微炒，杏仁，各钱半。甘草，一钱。水三钟，煎二钟，作二次服。不拘时，徐徐饮。歌曰：诸病原来有药方，惟愁齁喘最难当。麻黄桑杏寻苏子，白果冬花用更良，甘草黄芩同半夏，水煎百沸不须姜。病人遇此仙丹药，服后方知定喘汤。
古方八阵	和阵		一三四	＜局方＞人参定喘汤	治肺气上喘，喉中有声，坐卧不安，胸膈紧痛，及治肺感寒邪，欬嗽声重。人参，麻黄，阿胶，半夏?，五味子，粟壳，甘草，各八分。桑白皮，钱半。水二钟，姜三片，煎八分。食后服。
古方八阵	和阵		一三五	＜良方＞百合汤	治肺气壅滞，欬嗽喘闷，多渴，腰膝浮肿，小便淋沥。百合，赤茯苓，陈皮，桑白皮，紫苏，大腹皮，枳壳，马兜铃，人参，猪苓，炙甘草，麦冬，各一钱。右分二服。每服水一钟半，姜一片，枣一枚，煎七分。不拘时温服。
古方八阵	和阵		一三六	＜局方＞五虎汤	治风寒所感，热痰喘急。麻黄，七分。细茶，八分。杏仁，去皮尖，一钱。石膏，一钱半。甘草，四分。水一钟半，姜三片，枣一枚，煎服。
古方八阵	和阵		一三七	＜三因＞神秘汤	治上气喘急不得卧。人参，一钱。陈皮，桔梗，紫苏，各钱半。五味子，十五粒。水一钟半，煎七分。食远温服。
古方八阵	和阵		一三八	＜直指＞神秘汤	治水气作喘。人参，陈皮，桔梗，紫苏，半夏，桑白皮，槟榔，各一钱。炙甘草，五分。五味子，十五粒。水二钟，姜三片，煎八分。食远温服。
古方八阵	和阵		一三九	萝卜子汤	治积年上气喘促，唾脓血不止，而气实者宜之。萝卜子，一合，研碎。水煎，食后服。其效如神。
古方八阵	和阵		百四十	＜三因＞葶苈大枣泻肺汤	治上气喘急，身与面目俱浮，鼻塞声重，不闻香臭，胸膈胀满，将成肺痈。甜葶苈，炒，研细，三钱。大枣，十枚，去核。水二钟，先煎大枣至一钟，去枣入葶苈，煎至八分。食后服。须先服小青龙汤二服方用此。
古方八阵	和阵		一四一	苏子煎	治上气欬嗽。苏子，杏仁，生姜汁，生地黄汁，白蜜，各一斤。右将苏子捣烂，以二汁和之，绢绞取汁，又捣又和，如此六七次则味尽，乃去柤，以蜜和之，置铜器中，于汤上煎之如饴。每服二匙，日三次，夜一，二次，病愈即止。
古方八阵	和阵		一四二	＜医林＞杏仁煎	治喘嗽。杏仁，去皮尖，炒。胡桃肉，去皮。右等分，研膏，炼蜜丸，弹子大。每服一丸，临卧细嚼，姜汤送下。一方以胡桃肉三枚，姜三片，临卧嚼服，饮汤三四口，再嚼再饮就卧，止嗽无痰。
古方八阵	和阵		一四三	＜良方＞杏仁膏	治欬嗽喘急，喉中枯燥如物塞，兼唾血不止。杏仁，二两，去皮尖，炒研如膏。真酥，三两。阿胶，二两，研炒为末。生姜汁，一合。白蜜，五合。苏子，二两，微炒研膏。右和匀，银锅内慢火熬成膏。每服一匙，不拘时，米饮调下。
古方八阵	和阵		一四四	＜良方＞前胡散	治心胸烦热不利，欬嗽涕唾稠粘。前胡，桑白皮，麦门冬，贝母，各钱半。甘草，炙，五分。杏仁，去皮尖，一钱。水一钟半，姜三片，煎七分，温服。
古方八阵	和阵		一四五	＜济生＞百花膏	治欬嗽不已，或痰中有血。百合，蒸，焙干，款冬花，等分。右为细末，炼蜜丸，龙眼大。临卧细嚼一丸，姜汤下。
古方八阵	和阵		一四六	＜本事＞枳壳散	治心下痞闷作痛，嗳气如败卵。枳壳，白术，各五钱。香附，一两。槟榔，二钱。右为细末。每服二钱，米饮调下，日二三服，不拘时。
古方八阵	和阵		一四七	保和汤	治中染瘴气，发热呕吐，腹满不食。厚朴，姜制，半夏，制，大腹皮，黑豆水洗，橘红，各八分。柴胡，枳壳，甘草，各五分。生姜，煨三钱。水煎温服。
古方八阵	和阵		一四八	十味保和汤	治胃虚气滞作嗳人参，白术，茯苓，半夏，制。陈皮，各一钱。藿香，香附，砂仁，各六分。炙甘草，木香，各三钱。水一钟半，姜三片，枣二枚，煎七分。食前温服。
古方八阵	和阵		一四九	丹溪六郁汤	能解诸郁。香附，二钱。橘红，苍术，抚芎，半夏，炮，各一钱。赤茯苓，栀子，炒，各七分。炙甘草，砂仁，各五分。水二钟，姜三片，煎八分。温服。气郁，加乌药，木香，槟榔，紫苏，干姜，倍砂仁，香附。湿郁，加白术。热郁，加黄芩，倍栀子。痰郁，加南星，枳壳，小皂荚。血郁，加桃仁，红花，丹皮。食郁，加山查，神?，麦芽。
古方八阵	和阵		百五十	＜局方＞三和散	治七情气结，脾胃不和，心腹痞满，大便秘涩。羌活，苏叶，木瓜，大腹皮，沉香，各一钱。木香，槟榔，陈皮，白术，川芎，炙甘草，各七分半。右咀，分二服，每服水一钟，煎六分。不拘时服。
古方八阵	和阵		一五一	丹溪生韭饮	治食郁久则胃脘有瘀血作痛，大能开提气血。生韭捣取自然汁一盏，加温酒一，二杯同服。右先以桃仁连皮细嚼数十枚，后以韭汁送下。
古方八阵	和阵		一五二	＜三因＞温胆汤	治气郁生涎，梦寐不宁，怔仲惊悸，心虚胆怯，变生诸证。半夏，汤泡，枳实，竹茹，各一两。陈皮，一两五钱。茯苓，七钱。炙甘草，四钱。每服四，五钱，生姜七片，枣一枚，水一钟半，煎七分。食远温服。一方有远志一两。
古方八阵	和阵		一五三	十味温胆汤	治证同前，兼治四肢浮肿，饮食无味，心虚烦闷，坐卧不安，梦遗精滑等证。半夏，汤泡，枳实，麸炒，陈皮，各二钱。白茯苓，钱半。人参，熟地，枣仁，炒，远志，制，五味，各一钱。炙甘草，五分。水二钟，生姜五片，枣一枚，煎八分。不拘时服。
古方八阵	和阵		一五四	越鞠丸	治六郁胸膈痞满，或吞酸呕吐，饮食不和，疮疥等证。香附，山查，神?，炒，麦芽，炒，抚芎，苍术，栀子，炒，各等分。右为末，水调神?糊丸，桐子大。每服五七十丸，滚汤下。丹溪越鞠丸，无山查，麦芽。
古方八阵	和阵		一五五	流气丸	治五积六聚，症瘕痞块，留饮之疾。是皆郁气客于肠胃之间，皮肤之下，久而停留，变而为痞。此药能通滞气，和阴阳，消旧饮，虽年高气弱，亦可缓缓服之。木香，小茴香，橘红，菖蒲，青皮，广茂，炮，槟榔，萝卜子，神?，炒，麦芽，炒，枳壳，麸炒，补骨脂，炒，砂仁，荜澄茄，各一两。右为末，?糊丸，桐子大。每服五十丸，细嚼白豆蔻仁一枚，食后白汤送下。
古方八阵	和阵		一五六	严氏五膈散	治五膈五噎。人参，白术，甘草，白豆蔻，半夏，桔梗，干姜，荜澄茄，木香，杵头糠，沉香，各三分。枇杷叶，五片，炙，去毛。水二钟，姜七片，煎七分。温服。
古方八阵	和阵		一五七	＜局方＞五膈宽中散	治七情四气伤于脾胃，以致阴阳不和，遂成膈噎，一切气逆并治。青皮，陈皮，各五钱。香附，童便浸炒，厚朴，姜汁炒，甘草，各六钱。白豆蔻，砂仁，丁香，木香，各一钱。右为细末。每服二钱，姜盐汤点服。
古方八阵	和阵		一五八	＜选要＞十膈散	治十般膈气。风，冷，气，热，痰，食，水，忧，思，喜。人参，白术，茯苓，炙甘草，陈皮，枳壳，麸炒，神?，炒，麦芽，干姜，炮，官桂，诃子，煨，三棱，炮，莪术，炮，各一两。厚朴，姜炒，槟榔，木香，磨，各半两。右为细末。每服二钱，入盐少许，白汤调服。如脾胃不和，腹满胀闷，用水一钟，姜五片，枣一枚，盐少许，煎七分服。
古方八阵	和阵		一五九	＜局方＞五噎散	治胸膈痞闷，诸气结聚，?肋胀满，痰逆恶心，不进饮食。白术，南星，制，半夏?，枳壳，麸炒，青皮，草果，麦芽，大腹皮，干姜，丁香，各一钱。甘草，五分。水一钟半，姜五片，煎七分。不拘时服。
古方八阵	和阵		百六十	嘉禾散	一名谷神散。治脾胃不和，胸膈痞闷，气逆生痰，不进饮食，五膈五噎。白茯苓，砂仁，薏仁，炒仁，枇杷叶，去毛，姜炙，桑白皮，炒，沉香，磨汁，五味子，白豆蔻，炙甘草，丁香，人参，白术，各五分。木香，磨汁，青皮，陈皮，杜仲，姜汁炒，谷芽，炒，藿香，大腹皮，洗，石斛，酒炒，半夏?，炒，神?，炒，随风子，槟榔，各三分。右水二钟，姜三片，枣二枚，煎八分。食远服。五噎，入柿干一个。膈气吐逆，入薤白三寸，枣五枚同煎。
古方八阵	和阵		一六一	＜局方＞人参豆蔻汤	治嗝噎，宽中顺气。人参，炙甘草，白豆蔻，石菖蒲，各五分。白术，陈皮，半夏?，萝卜子，炒研，当归，厚朴，各八分。藿香，丁香，各三分。水一钟半，姜三片，粟米一撮，煎七分服。
古方八阵	和阵		一六二	＜良方＞紫苏子饮	治嗝噎上气欬逆。因怒未定，便夹气饮食，或食饮毕便怒，以致食与气相逆，遂成嗝噎之候。真苏子，诃子，煨，萝卜子，微炒，杏仁，去皮尖，麸炒，人参，各一钱。木香，五分。青皮，炙甘草，各二钱。右咀。水一钟半，姜三片，煎七分服。
古方八阵	和阵		一六三	枇杷叶煎	治五噎立效。枇杷叶拭去毛尖，橘红，各三钱。生姜，半两。水一钟半，煎七分，作二次温服。
古方八阵	和阵		一六四	＜统旨＞补气运脾汤	治中气不运，噎塞。人参，二钱。白术，三钱。黄耆，一钱，炙。橘红，茯苓，各钱半。砂仁，八分。甘草，炙，五分。水一钟半，姜一片，枣一枚，煎八分。食远服。
古方八阵	和阵		一六五	利膈散	治胸痺膈塞不通。人参，白术，陈皮，赤茯苓，前胡，各一钱。干姜，桂心，诃子，甘草，各五分。水一钟半，姜五片，煎七分。频频服之效。
古方八阵	和阵		一六六	＜发明＞人参利膈丸	治胸中不利，痰逆喘满，利脾胃壅滞，治嗝噎圣药。按此方必嗝噎而大便秘结者乃可用。人参，当归，藿香，各一两。木香，槟榔，各七钱。枳实，炒，甘草，各八钱。厚朴，姜炒，大黄，酒浸，各二两。右为末，滴水丸，桐子大。温水送下三十丸。
古方八阵	和阵		一六七	草豆蔻丸	治酒积胃口痛，咽膈不通。草豆蔻，煨，白术，各一两。麦芽，煨，神?，炒，黄芩，半夏，炮，各五钱。枳实，炒，二两。橘红，青皮，各三钱。干姜，二钱。炒盐，五分。汤浸蒸饼为丸，绿豆大。每服百丸，煎白汤下。按：此方当去黄芩，庶乎不滞。
古方八阵	和阵		一六八	东垣清暑益气汤	治暑热蒸人，四肢倦怠，胸满气促，肢节疼痛，身热而烦，小便黄数，大便溏泻，自汗口渴，不思饮食。人参，黄耆，升麻，苍术，各一钱。白术，炒，神?，炒，各五分。陈皮，炙甘草，黄檗，麦冬，当归，各五分。干葛，五味，泽泻，青皮，各三分。水煎温服。
古方八阵	和阵		一六九	＜局方＞香薷饮	治一切暑热腹痛，或霍乱吐利烦心等证。按此方惟治阳暑，阴暑不宜用。香薷，一斤。厚朴，制，白扁豆，炒，各半斤。每服五钱，水一钟半，煎八分。不拘时温服。
古方八阵	和阵		百七十	五物香薷饮	治一切暑毒腹痛，霍乱吐泻，或头痛昏愦等证。香薷，茯苓，白扁豆，厚朴，炙甘草，各一钱。右为咀。水一钟半，煎服。本方加黄连，即名黄连香薷饮。
古方八阵	和阵		一七一	＜百一＞十味香薷饮	治伏暑身体倦怠，神昏头重吐泻等证。香薷，二钱。人参，黄耆，白术，茯苓，厚朴，姜炒，陈皮，白扁豆，炒，各一钱。木瓜，炙甘草，各五分。水二钟，煎七分。食远温服。
古方八阵	和阵		一七二	黄连香薷饮	治阳暑中热。黄连，四两。香薷，一斤，厚朴，半斤。每服四钱，如前煎服。
古方八阵	和阵		一七三	＜局方＞缩脾饮	解伏暑，除烦渴，消暑毒，止吐泻霍乱。白扁豆，炒，干葛，各二两，一作干姜。炙甘草，乌梅肉，砂仁，草果，各四两。右咀。每服四钱，水煎冷服。
古方八阵	和阵		一七四	＜局方＞七味渗湿汤	治寒湿所伤，身体重著，如坐水中，小便或赤涩，大便溏泄。因坐卧湿地，或阴雨之所袭也。炙甘草，苍术，白术，各一钱。茯苓，干姜，各二钱。丁香，橘红，各二分半。水一钟半，姜三片，枣一枚，煎七分。食前服。
古方八阵	和阵		一七五	清热渗湿汤	方在寒阵百十一。治湿热浮肿，小水不利。
古方八阵	和阵		一七六	＜金匮＞防己黄耆汤	治风湿脉浮，身重，汗出恶风者。防己，黄耆，去芦，各一两。甘草，炙，半两。白术，七钱半。右咀。每用五钱，生姜四片，枣一枚，水盏半，煎八分。温服，良久再服。喘者，加麻黄半两。胃中不和，加芍药。气上冲者，加桂枝。下有陈寒者，加细辛。服后当如虫行皮中，从腰下如冰，后坐被上，又以一被绕腰下，温令微汗差。
古方八阵	和阵		一七七	＜百一＞除湿汤	治中湿身体重著，腰腿酸疼，大便溏，小便或涩或利。半夏?，苍术，厚朴，茯苓，各钱半。陈皮，七分。藿香，炙甘草，各五分。水二钟，姜七片，枣二枚，煎七分。食远服。
古方八阵	和阵		一七八	羌活胜湿汤	治外伤湿气，一身尽痛者。此方通治湿证。羌活，独活，各二钱。蒿本，防风，各钱半。蔓荆子，川芎，炙甘草，各五分。水二钟，煎八分。食后温服。如身重腰痛沉沉然，经有寒也，加酒防己五分，附子五分。
古方八阵	和阵		一七九	东垣升阳除湿汤	治脾胃虚弱，不思饮食，肠鸣腹痛，泄泻无度，小便黄，四肢困弱。升麻，柴胡，羌活，防风，半夏，益智仁，神?，泽泻，各五分。麦檗?，陈皮，猪苓，甘草，各三分。苍术，一钱。右咀，作一服。水三大盏，生姜三片，枣二枚，煎至一盏，去柤。空心服。
古方八阵	和阵		百八十	＜拔萃＞升阳除湿防风汤	治下痢下血，大便秘滞，里急后重，数至圊而不能便，或下白脓。慎勿利之，举其阳则阴自降矣。防风，二钱。白术，白茯苓，白芍药，各一钱。苍术，酒浸去皮，炒，四钱。右先将苍术用水一钟半，煎至一钟，入诸药同煎至八分。食前服。
古方八阵	和阵		一八一	＜三因＞白术酒	治中湿骨节疼痛。白术，一两。用酒三盏，煎一盏。不拘时频服。不能饮酒者，以水代之。
古方八阵	和阵		一八二	＜仲景＞五苓散	治暑热烦躁，霍乱泄泻，小便不利而渴，淋涩作痛，下部湿热。白术，猪苓，茯苓，各七钱半。肉桂，五钱。泽泻，一两二钱半。古法为细末，每服二钱，白汤调下，日三服。今法以水煎服。
古方八阵	和阵		一八三	加减五苓散	治湿热黄疸，小水不利。即前五苓散去肉桂，加茵陈各等分。
古方八阵	和阵		一八四	加味五苓散	治湿胜身痛，小便不利，体痛发渴。此太阳经解表渗利之剂，治风湿，寒湿药也。即前五苓散加羌活。
古方八阵	和阵		一八五	＜金匮＞茵陈五苓散	治黄疸。茵陈蒿末，十分。五苓散，五分。右和匀，先食饮方寸匕，日三服。
古方八阵	和阵		一八六	柴胡茵陈五苓散	治伤寒，温湿，热病发黄，小便赤黑，烦渴发热。此以汗下太早，湿热未除，以致遍身发黄，尝用此治之甚效。五苓散，一两。加茵陈，半两。车前子，一钱。木通，柴胡，各一钱半。右分二服，用水一钟半，灯草五十茎，煎服。连进数服，小便清利而愈。因酒后者，加干葛二钱。
古方八阵	和阵		一八七	四苓散	即前五苓散去肉桂。
古方八阵	和阵		一八八	仲景猪苓汤	治伤寒下后，脉浮发热，渴欲饮水，小便不利；及少阴病下利，欬而呕，渴，心烦不得眠者。猪苓，去皮，茯苓，阿胶，滑石，泽泻，各一两。右五味，以水四升，先煮四味取二升，去滓，内阿胶烊尽，服七合，日三服。
古方八阵	和阵		一八九	茯苓汤	治湿热泄泻，或饮食泄泻。茯苓，白术，炒，各五钱。右用水煎，食前服。一方有芍药等分，名白术散。
古方八阵	和阵		百九十	胃苓汤	治脾湿太过，泄泻不止。陈皮，厚朴，甘草，苍术，白术，茯苓，泽泻，猪苓，肉桂，各等分。每服五，六钱，姜五片，枣二枚，水煎服。
古方八阵	和阵		一九一	橘半胃苓汤	治呕吐泄泻，胀满不下，食不知味。橘红，半夏，制，各一钱。苍术，米泔浸炒，白术，炒，厚朴，炙甘草，人参，茯苓，泽泻，茅根，各二钱。姜汁，数匙。水二钟，煎一钟，入姜汁再煎一二沸。陆续饮之。
古方八阵	和阵		一九二	柴苓汤	治身热烦渴泄泻。白术，茯苓，泽泻，柴胡，猪苓，黄芩。右水煎服。
古方八阵	和阵		一九三	加减柴苓汤	治诸疝。此和肝肾，顺气，消疝，治湿之剂。柴胡，甘草，半夏，茯苓，白术，泽泻，猪苓，山栀，炒，山楂，荔核，煨，各等分。右咀。水二钟，姜三片，煎八分。食前服。
古方八阵	和阵		一九四	＜局方＞真人养脏汤	治大人小儿冷热不调，下痢赤白，或如脓血，鱼脑，里急后重，脐腹痛；或脱肛坠下，酒毒便血，并治之。人参，当归，诃子，肉豆蔻，?煨，炙甘草，木香，各一钱。芍药，白术，各三钱。肉桂，五分。粟壳，蜜炙，二钱。水二钟，煎八分。食远服。脏寒者，加附子一钱。
古方八阵	和阵		一九五	＜良方＞草果散	治中寒泄泻，腹痛无度。厚朴，姜汁炒，二两。肉豆蔻，?煨，草豆蔻，煨，各十个。右每服三钱，姜，水煎服。
古方八阵	和阵		一九六	＜经验＞大橘皮汤	治湿热内甚，心腹胀满，水泻，小便不利。橘皮，槟榔，各一钱。滑石，茯苓，猪苓，泽泻，白术，各二钱。官桂，甘草，各五分。水一钟半，生姜三片，煎八分。食远服。
古方八阵	和阵		一九七	消食导气饮	治凡遇气怒便作泄泻，此必因怒挟食所致。其有脾土本虚，不胜肝气者，此方主之。人参，白术，茯苓，炙甘草，川芎，半夏，青皮，陈皮，枳实，香附，神?，砂仁，木香，上酌虚实增减用。水一钟半，姜三片，煎七分。食远温服。
古方八阵	和阵		一九八	＜外台＞黄芩汤	治干呕下利。黄芩，人参，干姜，各三两。桂枝，一两。半夏，半升。大枣，十二枚。右六味，以水七升，煮取三升。温分三服。
古方八阵	和阵		一九九	秘传斗门方	治毒痢脏腑撮痛，脓血赤白，或下血片，日夜不息，及噤口恶痢，里急后重，全不进食，久渴不止，他药不能治者，立见神效。干姜，炒，四钱。粟壳，蜜炙，八钱。地榆，甘草，炙，各六钱。白芍药，炒，三钱。黑豆，炒，去皮，一两半。右咀，可分三，四贴，用水一钟半，煎七分。食远热服。
古方八阵	和阵		二百	治痢简易八方	＜外台秘要＞方：治痢下白脓不止。用白?一味炒熟，捣筛，煮米粥内方寸匕食之。此疗泻痢日至百行，药所不及者也。＜千金方＞：治痢。用薤白一握，细切，煮粥食之。＜圣惠方＞：治赤白痢疾。以?一握，切，和米煮粥，空腹食之。＜千金翼方＞：用鸡子以醋煮极熟，空腹食之，治久痢赤白。又方：用干姜于火内烧焦黑，不可成炭，放磁瓶中闭冷，为末。每服一钱，米饮调下。炙鸡散：治脾胃气虚，肠滑下痢。用黄雌鸡一只，制如食法，以炭火炙之，槌扁，用盐醋刷遍，又炙，令极熟而燥。空腹食之。一方，治热毒下血，痢久不已。用当归，黄连各三钱，乌梅五个，水煎八分。空心服。
古方八阵	和阵		二百一	＜类方＞?术丸	治暑湿暴泻，壮脾温胃，及治饮食所伤，胸膈痞闷。神?，炒，苍术，米泔浸一宿，切，炒，等分。右为细末，?糊丸，桐子大。每服七八十丸，米饮下，不拘时。
古方八阵	和阵		二百二	＜局方＞戊己丸	治脾经受湿，泻痢不止，米谷不化，脐腹刺痛。黄连，炒，吴茱萸，炮炒，白芍药，各五两。一方：黄连四两，吴茱萸二两，芍药三两。右为细末，?糊丸，桐子大。每服七十丸，空心食前米饮下。
古方八阵	和阵		二百三	＜圣惠＞双荷散	治卒暴吐血。藕节，七节。荷叶顶，七个。右入蜜一匙，擂细，水二钟，煎八分，温服；或为末，蜜汤调下二钱亦妙。
古方八阵	和阵		二百四	＜直指＞侧柏散	治内损失血，饮酒太过，劳伤于内，气血妄行，血如涌泉，口鼻皆出，须臾不救，服此即安。又治男妇九窍出血。人参，荆芥穗，烧灰，各一钱。侧柏叶，蒸干，一两半。右为末。每服三钱，入飞罗?三钱，拌匀，汲水调粘，啜服。
古方八阵	和阵		二百五	地黄煎	治吐血，忧患内伤，胸膈疼痛，及虚劳唾血百病，久服佳。用生地黄一斤，捣取汁，于银锅或砂锅微火煎一二沸，入白蜜一斤，再煎至三升。每服半升，日三服。一方：用生地黄汁一升，生姜汁一合，和匀。温服，日三，四次。一方：治虚劳吐血。用生地黄五斤捣，以好酒五升煮，去渣服。
古方八阵	和阵		二百六	＜局方＞枇杷叶散	治暑毒攻心，呕吐鲜血。香薷，二钱。厚朴，甘草，麦门冬，木瓜，茅根，各一钱。陈皮，枇杷叶，丁香，各五分。右为末。每服二钱，姜，水煎服。
古方八阵	和阵		二百七	阿胶散	治肺燥欬嗽不已，及唾血。阿胶，炒，白芨，各二钱。天门冬，北五味子，人参，生地黄，茯苓，各一钱。右以白芨为细末，余药用水一钟半，入蜜二匙，秫米百粒，生姜五片，同煎熟，入白芨末调。食后温服。
古方八阵	和阵		二百八	＜良方＞阿胶散	方在妇人六。安胎补血气。
古方八阵	和阵		二百九	钱氏阿胶散	方在小儿三四。治小儿欬嗽喘急。
古方八阵	和阵		二百十	绿云散	治吐血。柏叶，人参，阿胶，炒珠，百合。右等分为末。每服二钱，不拘时，糯米饮调下。
古方八阵	和阵		二一一	＜简易＞黑神散	治一切吐血，及伤酒食醉饱，低头掬损，吐血致多，并血妄行，口鼻俱出，但声未失，无有不效。百草霜，不拘多少，村居者佳。右研细。每服二钱，糯米煎汤下。喜凉水者，以新没水调服，血者，用少许吹鼻。皮破出血或炙疮出血，掺之即止。
古方八阵	和阵		二一二	＜局方＞黑神散	方在妇人五十。治产后恶露不尽，胎衣不下，攻心腹痛。
古方八阵	和阵		二一三	天门冬丸	治吐血咯血，大能润肺止嗽。天门冬，一两。贝母，杏仁，各七钱，炒，白茯苓，阿胶，甘草，各五钱。右为细末，炼蜜丸，芡实大。每噙化一丸，津咽下。
古方八阵	和阵		二一四	发灰散	治起居所伤，小便尿血，或忍尿脬转，脐下急痛，小便不通，又治肺疽心，内崩吐血，舌上出血。乱发，烧灰。即血余也。右每服二钱，以米醋汤调服。
古方八阵	和阵		二一五	棕灰散	治大肠下血不止，或妇人崩漏下血。败棕，不拘多少，烧灰存性，为细末。每服二钱，空心好酒或清米饮调服。
古方八阵	和阵		二一六	＜宝鉴＞平胃地榆汤	治邪陷阴分，则阴结便血。陈皮，厚朴，苍术，甘草，地榆，人参，白术，当归，芍药，升麻，干葛，茯苓，神?，干姜，炒，香附，各等分。右咀。每服五钱，加姜，枣煎，空心服。
古方八阵	和阵		二一七	海藏愈风汤	一名举卿古拜散。治一切失血，筋脉紧急，产后或汗后搐搦。荆芥穗，为细末。右先炒大豆黄卷，以酒沃之，去黄卷取净汁，调前末三，四钱服之。轻者一服，重者二，三服即止。气虚者忌服。童便调亦可。
古方八阵	和阵		二一八	＜局方＞小乌沉汤	治气逆便血不止。乌药，一两。炙甘草，香附，醋炒，四两。右为末。每服二钱，食前盐汤下。
古方八阵	和阵		二一九	除湿和血汤	治阳明经湿热虚陷，便血腹痛。当归身，酒拌，牡丹皮，生地黄，熟地黄，黄耆，炙，炙甘草，各一钱。白芍药，钱半。生甘草，升麻，陈皮，秦艽，苍术，肉桂，各五分。水二钟，煎八分。空心，候宿食消尽热服。
古方八阵	和阵		二百二十	驱疟饮	治诸疟久疟不愈者。草果，青皮，陈皮，人参，茯苓，半夏，制，厚朴，苍术，炒，槟榔，白术，甘草，各一钱。良姜，五分。水二钟，枣二枚，乌梅一个，煎八分。食远服。
古方八阵	和阵		二二一	祛疟饮	三发后，火盛气强者，可因其衰而减之，立效。贝母，去心，紫苏，各一钱，橘红，山查肉，枳实，各钱半。槟榔，八分。柴胡，七分。甘草，炙，三分。知母，去毛净，盐酒炒过，五钱。右用水二钟，煎一钟，又将滓再煎，至八分，并一处，露过宿。临发日早温服一半，未发前一时许再温服后半。
古方八阵	和阵		二二二	截疟饮	＜史崇质传＞云：得之四明胡君，屡试屡验。黄耆，炙，一钱六分。人参，白术，白茯苓，橘红，砂仁，草果，五味子，各一钱。甘草，七分。乌梅，三枚。水二钟，姜三片，枣二枚，煎一钟。温服。
古方八阵	和阵		二二三	＜济生＞万安散	治一切疟病之初，邪盛气壮者，进此药以逐邪取效。若气虚胃弱及妊妇，皆不宜用。苍术，厚朴，姜炒，陈皮，槟榔，常山，酒浸，甘草，炙，各一钱半。右咀。水一钟半，煎八分，露一宿。临发早，温服。忌热物。
古方八阵	和阵		二二四	＜济生＞鳖甲饮子	治疟疾久不愈，?下痞满，腹中结块，名曰疟母。鳖甲，醋炙，川芎，黄耆，草果仁，槟榔，白术，橘红，白芍药，甘草，厚朴，制，等分。右咀。每服五七钱，水一钟，姜七片，枣一枚，乌梅少许，煎七分。温服无时。
古方八阵	和阵		二二五	＜济生＞清脾饮	治瘅疟脉来弦数，但热不寒，或热多寒少，口苦咽干，小便赤涩。厚朴，制，青皮，白术，草果仁，柴胡，茯苓，黄芩，半夏，甘草，各等分。每服四，五钱，水一钟半，姜三片，枣一枚。未发前服。忌生冷油腻。寒多者，可加肉桂；热多者，可加黄连。
古方八阵	和阵		二二六	＜局方＞草果饮	治诸疟通用。草果，川芎，白芷，苏叶，青皮，陈皮，良姜，炙甘草。右等分，咀。每服五钱，水一钟半，煎七分，温服，留滓服并煎。当发日，进三服，不以时。加姜煎，亦治寒疟。
古方八阵	和阵		二二七	＜简易＞七宝饮	治一切疟疾，不拘寒热，鬼疟，食疟。常山，草果，槟榔，厚朴，姜制，青皮，陈皮，甘草，各一钱。右用酒，水各一钟，共煎一钟，将滓亦如前再煎一钟，各另放，俱露一宿。至次日当发清晨，面东先服头服，少顷，再饮二服，大有神效。
古方八阵	和阵		二二八	＜简易＞四兽饮	治诸疟，和胃消痰。人参，白术，茯苓，甘草，炙，减半，陈皮，半夏，草果，乌梅，各等分。大枣，三枚。生姜，五片。右咀，以盐少许，腌食顷，湿纸厚裹，慢火煨香熟。每服四，五钱，水一钟半，煎七分。温服。
古方八阵	和阵		二二九	＜局方＞常山饮	治疟疾发散不愈，渐成痨瘵。知母，常山，草果，乌梅肉，各一斤。良姜，二十两。炙甘草，一斤。右咀。每服五钱，姜五片，枣一枚，水煎服。
古方八阵	和阵		二百三十	丹溪截疟丹	雄黄，一两。人参，五钱。右为末，于端午日用粽子尖丸，桐子大。每服一丸，发日早，面东，井花水吞之。忌诸热味。
古方八阵	和阵		二三一	＜集成＞截疟常山饮	常山，草果，穿山甲，炙，甘草，炙，槟榔，知母，乌梅。右等分，用水，酒各一钟，煎至一钟，露一宿。发前二时温服。如吐则顺之。
古方八阵	和阵		二三二	＜宝鉴＞交加饮子	治痰，食，瘴气，虚寒等疟。肉豆蔻，草豆蔻，各二个，一煨一生。厚朴，二钱，半炒半生。大甘草，二寸，半生半炙。生姜，半生半煨。右水一钟半，煎八分。发日空心服，未愈再服。
古方八阵	和阵		二三三	柴平汤	治脉濡湿疟，一身尽痛，手足沉重，寒多热少。柴胡，人参，半夏，黄芩，甘草，陈皮，厚朴，苍术。水二钟，加姜，枣煎服。
古方八阵	和阵		二三四	＜局方＞人参养胃汤	治外感风寒，内伤饮食，寒热头痛，身体拘急，山岚瘴气，疫疠疟疾等症。半夏，厚朴，姜制，橘红，各八分。藿香，草果，茯苓，人参，各五分。苍术，一钱。炙甘草，三分。姜七片，乌梅一个，水煎服。
古方八阵	和阵		二三五	和解散	治瘴病初作，胸腹满闷，头眩发热。厚朴，姜汁炒，陈皮，各二两。甘草，四两，炒。蒿本，桔梗，各三两。苍术，半斤米泔浸一宿，二两。右为粗末。每服五，七钱，水钟半，姜三片，枣二枚，煎七分，热服。日三服，夜一服。此药不拘伤风伤寒，初作未分证候，任服之，大能助胃祛邪，和解百病。
古方八阵	和阵		二三六	槟榔煎	治山岚瘴气，寒热呕吐腹满，不思饮食。槟榔，苍术，厚朴，姜制，陈皮，草果，各一钱。甘草，一寸。煨生姜，一块。水一钟半，枣三枚，煎八分。食远热服。
古方八阵	和阵		二三七	屠酥酒	辟山岚瘴气，瘟疫等气。麻黄，川椒，去合口者，细辛，防风，苍术，制，干姜，肉桂，去粗皮，桔梗，等分。右为粗末，绢囊贮浸酒中，密封瓶口，三日后可服。每日空心服一，二杯。冒露远行，辟诸邪气，但不宜多饮使醉。
古方八阵	和阵		二三八	降椒酒	辟一切瘴气，寻常宜饮之。降真香，二两，细剉。川椒，一两，去合口者。右用绢囊贮浸无灰酒中，约二斗许，每日饮数杯，百邪皆不能犯，兼治风湿脚气，疝气冷气，及背面恶寒，风疾有效。
古方八阵	和阵		二三九	＜局方＞省风汤	治中风挟热挟痰，口噤，口眼歪斜，挛急疼痛，风盛痰实。防风，南星，生用，各二钱。半夏，浸洗，生用，黄芩，甘草，各一钱。水二钟，生姜五片，煎八分。不拘时服。此药同导痰汤合服尤妙。
古方八阵	和阵		二百四十	＜局方＞八风散	治风气上攻，头目昏眩，肢体拘急烦疼，或皮肤风疮痒痛，及寒壅不调，鼻塞声重。藿香，去土，半斤。前胡，去芦，白芷，各一斤。黄耆，炙，甘草，炙，人参，各二斤。羌活，防风，各三斤。右为细末。每服二钱，水一钟，入薄荷少许，煎七分。食后温服。或用腊茶清调服一钱亦可。小儿虚风，用腊茶清调下半钱，更量儿大小加减服。
古方八阵	和阵		二四一	防风当归汤	治发汗过多，发热，头摇口噤，脊背反张，太阳兼阳明证也，宜去风养血。防风，当归，川芎，熟地黄，等分。每服一两，水二钟，煎一钟。温服。
古方八阵	和阵		二四二	顺风匀气散	治中风中气，半身不遂，口眼㖞斜，先宜服此。白术，人参，天麻，各五分，沉香，白芷，青皮，甘草，各四分。紫苏，木瓜，各三分。乌药，一钱半。水一钟半，姜三片，煎七分。食远服。
古方八阵	和阵		二四三	＜易简＞星香汤	治中风痰盛，服热药不得者。凡痰厥气厥，身热面赤者，宜服之。南星，八钱。木香，一钱。右作二贴。水二钟，生姜十片，煎七分。不拘时服。
古方八阵	和阵		二四四	＜济生＞八味顺气散	治气厥，身冷似中风。凡患中风者，先服此药顺气，次进治风药。人参，白术，茯苓，青皮，陈皮，白芷，台乌，各一两。甘草，半两。右咀。每服三钱，水一盏，煎七分。温服。
古方八阵	和阵		二四五	＜机要＞大秦艽汤	治中风外无六经之形证，内无便溺之阻隔，血弱不能养筋，故手足不能运动，舌强不能言语，宜养血而筋自愈。当归，芍药，白术，生地，熟地，川芎，甘草，茯苓，防风，白芷，独活，羌活，黄芩，各七分。秦艽，石膏，各一钱。细辛，五分。春夏加知母一钱。水二钟，煎一钟。温服。如遇天阴，加生姜七片。如心下痞，加枳实五分。按：此汤自河间，东垣而下，俱用为中风之要药。夫既无六经之外证，而胡为用羌，辛，防，芷等药？既内无便溺之阻隔，而何用石膏，秦艽，黄芩之类？其为风寒痛痺而血虚有火者，乃宜此方耳。
古方八阵	和阵		二四六	＜拔萃＞养血当归地黄汤	治中风少血偏枯，筋脉拘挛疼痛。当归，川芎，熟地黄，芍药，蒿本，防风，白芷，各一钱。细辛，五分。水一钟半，煎八分。食远温服。
古方八阵	和阵		二四七	薏苡仁汤	治中风流注，手足疼痛，麻痹不仁，难以伸屈。薏苡仁，当归，芍药，麻黄，官桂，苍术，米泔浸，切，炒，甘草。水一钟半，生姜七片，煎八分。食前服。自汗去麻黄，有热减官桂。
古方八阵	和阵		二四八	涤痰汤	治中风痰迷心窍，舌强不能言。南星，制，半夏，泡七次，各二钱半。枳实，麸炒，茯苓，各一钱。橘红，一钱半。石菖蒲，人参，各一钱。竹茹，七分。甘草，五分。水一钟半，生姜五片，煎八分。食后服。
古方八阵	和阵		二四九	清心散	治风痰不开。青黛，硼砂，薄荷，各二钱。牛黄，冰片，各三分。右为细末。先以蜜水洗舌，后以姜汁擦舌，将药末蜜水调稀擦舌本上。
古方八阵	和阵		二百五十	＜简易＞虎骨散	治半身不遂，肌肉干瘦为偏枯。忌用麻黄发汗，恐枯津液，惟此方润筋去风。当归，乌蛇肉，各二两。赤芍药，白术，续断，蒿本，虎骨，各一两。右为细末。每服二钱，食后温酒调下。若骨中烦疼，加生地黄一两。若脏寒自利，加天雄半两。
古方八阵	和阵		二五一	虎骨散	治风毒走注，疼痛不定，少得睡卧。虎胫骨，醋炙，龟板，醋炙，各二两。血竭，另研，没药，另研，自然铜，醋焠，赤芍药，当归，苍耳子，炒，骨碎补，去毛，防风，各七钱半。牛膝，酒浸，天麻，槟榔，五加皮，羌活，各一两。白附子，炮，桂心，白芷，各半两。右为细末。每服二钱，温酒调下，不拘时。
古方八阵	和阵		二五二	交加散	治瘈疭，或战振，或产后不省人事，口吐痰涎。当归，荆芥穗，等分。右为细末。每服二钱，水一钟，酒少许，煎七分，灌服，神效。
古方八阵	和阵		二五三	＜良方＞交加散	方在妇人百。治经脉结聚不调，腹中撮痛。
古方八阵	和阵		二五四	洁古四白丹	清肺气，养魂魄，以中风多昏冒，气不清利也，兼能下强骨髓。白术，白茯苓，人参，川芎，甘草，砂仁，香附，防风，各半两。白芷，一两。白檀香，藿香，各钱半。知母，细辛，各二钱。羌活，薄荷，独活，各二钱半。麝香，一钱另研。牛黄，片脑，各五分，另研。甜竹叶。右为末，炼蜜为丸，每两作十丸。临睡嚼一丸，煎愈风汤送下。上清肺气，下强骨髓。
古方八阵	和阵		二五五	续断丹	治中风寒湿，筋挛骨痛。续断，萆薢酒浸，牛膝酒浸，干木瓜，杜仲炒，各二两。右为末，炼蜜和丸，每两作四丸。每服一丸，细嚼温酒下，不拘时。
古方八阵	和阵		二五六	＜济生＞豨莶丸	治中风口眼㖞斜，时吐涎沫，语言蹇涩，手足缓弱。豨莶草，生于沃壤间带猪气者是。五月五日或六月六日采叶洗净，不拘多少，九蒸九晒，每蒸用酒蜜洒之，蒸一饭顷。九蒸毕，日干为末，炼蜜丸，桐子大。每服百丸，空心温酒，米饮任下。一方：每豨莶草一斤，加四物料各半两，川乌，羌活，防风各二钱，丸服。
古方八阵	和阵		二五七	蠲痺汤	治周痺及手足冷痺，脚腿沉重，或身体烦疼，背项拘急。当归，赤芍药煨，黄耆，姜黄，羌活，各钱半。甘草，五分。水二钟，姜三片，枣二枚。不拘时服。
古方八阵	和阵		二五八	三痺汤	治血气凝滞，手足拘挛，风痺等疾皆效。人参，黄耆，当归，川芎，熟地黄，白芍药，杜仲姜汁炒，续断，桂心，牛膝，细辛，白茯苓，防风，秦艽，独活，甘草，等分。水二钟，姜三片，枣一枚，煎七分。不拘时服。
古方八阵	和阵		二五九	加味五痺汤	治五脏痺证。人参，白芍药煨，茯苓，川芎或倍之，当归，各一钱。五味子，十五粒。细辛，七分。甘草，五分。白术，一钱，脾痺倍用。水二钟，姜一片，煎八分。食远服。肝痺，加枣仁，柴胡。心痺，加远志，茯神，麦冬，犀角。脾痺，加厚朴，枳实，砂仁，神?。肺痺，加紫菀，半夏，杏仁，麻黄。肾痺，加独活，官桂，杜仲，牛膝，黄耆，萆薢。
古方八阵	和阵		二百六十	人参散	治肝脾气逆，胸?引痛，眠卧多惊，筋脉挛急，此药镇肝去邪。人参，二两。杜仲炒，黄耆炙，枣仁微炒，茯神，各一两。五味子，细辛去苗，熟地黄，秦艽，羌活去芦，芎藭，丹砂细研，各半两。右为细末，入丹砂再研匀。每服一钱，不拘时，温酒调下，日三服。
古方八阵	和阵		二六一	六味茯苓汤	治肢体手足麻痺，多痰唾，眩冒者。半夏制，赤茯苓，橘红，各二钱。枳壳麸炒，桔梗去芦，甘草炙，各一钱。水二钟，姜五片，煎八分。不拘时服。
古方八阵	和阵		二六二	枳实散	治心痺胸中气坚急，心微痛，气短促，欬唾亦痛，不能饮食。枳实麸炒，桂心，细辛，桔梗，各七钱半。青皮，一两。右咀。每服三钱，水一钟，生姜一钱半，煎六分。不拘时服。
古方八阵	和阵		二六三	紫苏子汤	治肺痺心胸满塞，上气不下。紫苏子炒，八两。半夏汤泡，五两。橘红，桂心，各三两。人参，白术，甘草炙，各二两。右咀。每服四，五钱，水一钟，生姜五片，枣二枚，煎七分。不拘时温服。
古方八阵	和阵		二六四	除湿蠲痛汤	治风湿痛痺。羌活，茯苓，泽泻，白术，各一钱半。陈皮，一钱。甘草，四分。苍术米泔浸炒，二钱。水二钟，煎八分，入姜汁，竹沥各二，三匙。痛在上者，加桂枝，威灵仙，桔梗。痛在下者，加防己，木通，黄檗，牛膝。
古方八阵	和阵		二六五	桂心散	治风邪走注疼痛。桂心，漏芦，芎藭，威灵仙，白芷，当归，木香，白僵蚕炒，地龙去土炒干，各半两。右为细末。每服二钱，温酒调下，不拘时。
古方八阵	和阵		二六六	湿郁汤	治雨露所袭，或岚气所侵，或坐卧湿地，或汗出衣衫湿郁，其状身重而痛，倦怠嗜卧，遇阴寒则发，脉沉而细缓者是也。苍术，三钱。白术，香附，橘红，厚朴姜汁炒，半夏制，白茯苓，抚芎，羌活，独活，各一钱。甘草，五分。生姜五片，水煎服。
古方八阵	和阵		二六七	趁痛散	乳香，没药，桃仁，红花，当归，羌活，地龙酒炒，牛膝酒洗，甘草，香附童便洗，五灵脂酒炒。右为末。每服二钱，酒调服。或加酒炒芩，檗。
古方八阵	和阵		二六八	秦艽地黄汤	治风热血燥，筋骨作痛。秦艽，生地黄，当归，川芎，白芍药，甘草，防风，荆芥，升麻，白芷，蔓荆子，大力子蒸，羌活，各一钱。右水煎服。
古方八阵	和阵		二六九	活络饮	治风湿痺痛，诸药不效。当归，白术，川芎，羌活，独活，各一钱。甘草，五分。水一钟半，姜五分，煎七分。温服。
古方八阵	和阵		二百七十	＜宝鉴＞独活寄生汤	治肾虚卧冷，寒湿当风，腰脚疼痛。独活，一钱。杜仲炒，细辛，桑寄生，人参，当归，川芎，芍药，茯苓，牛膝，甘草，桂心，熟地黄，防风，秦艽。水一钟半，姜三片，煎七分。空心服。
古方八阵	和阵		二七一	透经解挛汤	治风热筋挛骨痛。穿山甲，三钱，炮。荆芥，红花，苏木，羌活，当归，蝉蜕去土，防风，天麻，甘草，各七分。白芷，一钱。连翘，川芎，各五分。右酒，水各半煎服。
古方八阵	和阵		二七二	熏蒸方	治肾气衰弱，或肝脾肾三经受风寒湿气，停于腿膝经络，致成脚痺疼痛。宜用此药和荣卫，通经络，是亦治痺之法。花椒，一撮。?，三大茎，切。盐，一把。小麦麸，约四，五升。酒，一盏。醋，不拘多少，以拌前件，至润为度。右放铜器内炒令极热，摊卧褥下，将患脚熏蒸其上，盖以衣被，稳卧一时，要汗出为度，勿见风。或加姜，桂亦妙。
古方八阵	和阵		二七三	熏洗痛风法	治手足冷痛如虎咬者。右用樟木屑一斗，以急流水一担煮沸，将樟木屑入大桶内，用前汤泡之，桶边放一兀凳，桶内安一矮凳，令病人坐桶边，放脚在桶内，外以草荐一领围之，勿令汤气入眼，恐致坏眼。其功甚捷。
古方八阵	和阵		二七四	愈风丹	治足三阴亏损，风邪所伤，肢体麻木，手足不随等证。羌活，十四两。当归，熟地，生地，各一斤。杜仲，七两。天麻，萆薢另研细，牛膝酒浸焙干，玄参，各六两。独活，五两。肉桂，三两。炼蜜丸，桐子大。每服五七十丸，或百丸，空心食前，温酒或白汤下。
古方八阵	和阵		二七五	易老天麻丸	治诸风肢节麻木，手足不随等证。天麻酒浸三日焙干，牛膝制同前，萆薢，各六两，另研末。当归，二十两。附子制，一两。羌活，十两。生地，一斤。丸服如前法。一方有玄参，六两。杜仲，七两。独活，五两。按：此方与前愈风丹大同，但生地性凉，恐滞经络，宜改用熟地为妥。且以六十四两之诸药，而佐以一两之附子，果能效否？此最少亦宜四两或六两方可也。
古方八阵	和阵		二七六	愈风燥湿化痰丸	治历节风，湿痰壅滞，昼夜疼痛无休者。白术炒，苍术米泔浸，杜仲姜汁炒，各二两。牛膝酒浸，川芎，薏仁，巴戟，破故炒，各一两。当归，牙皂瓦炒，防风，羌活，生地，独活，防己，天麻，南星，半夏，陈皮，木香，沉香，川乌，僵蚕，全蝎，各五钱。右为末，酒糊丸，桐子大。每服百丸，空心食前酒送下，日二次，食干物压之。
古方八阵	和阵		二七七	活络丹	治中风手足不用，日久不愈，经络中有湿痰死血者。草乌炮去皮，川乌炮去皮脐，胆星，各六两。地龙，去土焙干，乳香，去油，没药，各二两二钱。蜜丸，桐子大。每服二三十丸，温酒，茶清任下。
古方八阵	和阵		二七八	东垣开结导饮丸	治饮食不消，心下痞闷，腿脚肿痛。白术炒，陈皮炒，泽泻，茯苓，神?炒，麦芽炒，半夏制，各一两。枳实炒，青皮，干姜，各五钱。如有积块者，加巴霜钱半。为末，汤浸蒸饼为丸，梧子大。每服四，五丸或十丸，温水下。此内伤饮食，脾胃之气不能运行上升，则注为脚气，故用此以导引行水化脾气也。
古方八阵	和阵		二七九	换骨丹	通治诸风痺痛，兼治鹤膝风。此与后史国公浸酒方大同。虎骨酥炙，防风，牛膝，当归，羌活，独活，败龟板，秦艽，萆薢，晚蚕沙，松节，各一两。枸杞，一两半。茄根洗净，二两。酒糊丸服，或酒浸，或为末服亦可。
古方八阵	和阵		二百八十	＜局方＞换腿丸	治足三阴经虚，为风寒热湿所侵，发为挛痺，纵缓疼痛，上攻胸?，下至脚膝，足心发热，行步艰难。薏仁，南星，防己，防风，石斛，槟榔，萆薢，石南叶，羌活，木瓜，各四两。牛膝酒浸，当归，天麻，续断，各一两。黄耆，一两半。右为末，酒糊丸，梧子大。每服五七十丸，空心盐酒下。
古方八阵	和阵		二八一	史国公浸酒方	一名万病无忧酒。治诸风五痺，左瘫右痪，四肢顽麻，口眼歪斜，骨节酸痛，诸般寒湿风气，效难尽述。当归，鳖甲炙，羌活，萆薢，秦艽，防风去芦，牛膝，晚蚕沙，松节，各二两。枸杞，五两。干茄根，八两，饭上蒸熟。虎胫骨酒浸一日焙干酥炙。用无灰酒一斗，绢袋盛药入酒内，封十日可服。取饮时，不可面向坛口，恐药气冲人头面。饮酒不可间断。饮尽，将药渣晒干为末，米糊丸，桐子大，空心酒下五十丸。忌发风动气等物。
古方八阵	和阵		二八二	＜类方＞煨肾散	治腰痛。人参，当归，杜仲，肉苁蓉，破故纸，巴戟，鹿角霜，秋石，等分。为末，用猪腰子一个，洗净血水，淡盐浥过，劈开两半，勿令断，中间细细花开，用前药掺入，另用稀绢包裹，线缚定，外用小砂罐入酒少许，用纸封固，毋令泄药气，煮腰子候熟取食之，仍饮醇酒三杯，立愈。
古方八阵	和阵		二八三	调荣活络饮	治失力闪腰，或跌扑瘀血，及大便不通，腰痛。当归，牛膝，杏仁研如泥，大黄，各二钱。生地，芍药，红花，羌活，各一钱。桂枝，三分。川芎，一钱半。水一钟半，煎八分。食前温服。
古方八阵	和阵		二八四	胡桃汤	治肾虚腰痛。胡桃肉，补骨脂，杜仲，各四两。一作各四钱。右咀，分二贴。用水二钟，煎七分。空心服。
古方八阵	和阵		二八五	＜良方＞鸡鸣散	治脚气第一品药，不问男女皆可服。如感风湿流注，脚痛不可忍，筋脉浮肿者，并宜服之，其效如神。槟榔，七枚。橘红，木瓜，各一两。吴茱萸，苏叶，各三钱。桔梗去芦，生姜连皮，各半两。右咀。用水三大碗，慢火煎至一碗半，取渣再入水二碗，煎取一小碗，两汁相和，安置床头。次日五更，分作三，五次冷服之，冬月略温亦可，服了用干物压下，如服不尽，留次日渐渐服之亦可。服药至天明，当下黑粪水，即是肾家所感寒湿之毒气也。至早饭时，必痛住肿消，只宜迟吃饭，使药力作效。此药并无所忌。
古方八阵	和阵		二八六	茱萸木瓜汤	治脚气冲心，闷乱不识人，手足脉欲绝。吴茱萸，半两。干木瓜，一两。槟榔，二两。右咀。每服八钱，水一钟半，生姜五片，煎八分。不拘时温服。
古方八阵	和阵		二八七	立效散	治脚气攻心。此方消肿甚效，及治暴肿。槟榔，七枚。生姜，二两。陈皮，吴茱萸，紫苏，木瓜，各一两。右水三升，煎一升，分作二服。
古方八阵	和阵		二八八	丹溪防己饮	治脚气。白术，木通，防己，槟榔，川芎，甘草梢，犀角，苍术盐水炒，生地黄，黄檗酒炒，等分。右水煎服。大便实，加桃仁。小便涩，加牛膝。有热，加黄芩，黄连。大热及时令热，加石膏。有痰，加竹沥，姜汁。
古方八阵	和阵		二八九	紫苏散	治脚气上气，心胸壅闷，不得眠卧。苏叶，桑白皮，赤茯苓，槟榔，木瓜各一两。炙甘草，紫菀，前胡去芦，杏仁去皮尖，百合，各七钱。右咀。每服八钱，水一钟半，生姜五片，煎八分。不拘时温服。
古方八阵	和阵		二百九十	＜三因＞紫苏汤	治脚气阴阳交错，上重下虚，中满喘急，呕吐自汗。苏子炒，半夏制，各一钱。前胡，厚朴姜汁炒，甘草炒，归身，各七分。陈皮，肉桂，各四分。水一钟半，姜三片，煎七分。不拘时服。
古方八阵	和阵		二九一	＜济生＞槟榔汤	治一切脚气，散气疏壅。槟榔，香附，陈皮，苏叶，木瓜，五加皮，甘草炙，各七分。右咀。水一钟半，生姜三片，煎服。
古方八阵	和阵		二九二	加减槟榔汤	治一切脚气，脚弱，名曰壅疾，贵在疏通，春夏尤宜服之。槟榔，橘红，苏叶，各一两。甘草炙，半两。右每服五，七钱，水一钟半，生姜五片，煎八分。不拘时温服。如脚痛不已者，加木香，五加皮。妇人脚痛，加当归。室女脚痛，多是肝血滞实，宜加赤芍药。中满不食，加枳实。痰厥或吐，加半夏。腹痛大便不通，用此汤下青木香丸，或加大黄。小便不利，加木通。转筋者，加吴茱萸。脚肿而痛者，加大腹皮，木瓜。脚痛而热，加地骨皮。
古方八阵	和阵		二九三	槟榔散	治脚气冲心，烦闷不识人。槟榔，茴香，木香，各半两。右咀。每服五钱，以童便一钟，煎七分。不拘时温服。
古方八阵	和阵		二九四	＜活人＞桑白皮散	治脚气盛发，上气喘促，两脚浮肿，小便赤涩，腹?胀满，气急坐卧不得。桑白皮，郁李仁，各一两。赤茯苓，二两。木香，防己，大腹子，各一两半。苏子，木通，槟榔，青皮，各七钱半。右每服三，五钱，姜三片，水煎服。
古方八阵	和阵		二九五	木香散	治脚气冲心，烦闷，脐下气滞。木香，半两。槟榔，木通，各一两。右咀。每服八钱，水一钟半，生姜五片，?白七寸，煎八分。不拘时温服。
古方八阵	和阵		二九六	木通散	治脚气遍身肿满，喘促烦闷。木通去皮，苏叶，猪苓，各一两。桑白皮，赤茯苓，槟榔，各二两。右咀。每服五，七钱，水一钟半，生姜五片，?白七寸，煎一钟。不拘时温服。
古方八阵	和阵		二九七	人参桂心散	治脚气呕逆，心烦不能饮食。人参去芦，赤茯苓，槟榔，麦门冬，橘红，各一两。桂心，七钱半。右咀。每用八钱，水一钟半，加生姜七片，煎服。
古方八阵	和阵		二九八	橘皮汤	治脚气痰壅呕逆，心胸满闷，不思饮食。橘红，人参去芦，苏叶，各一两。右咀。每服八钱，水一钟半，生姜五片，煎一钟。不拘时温服。
古方八阵	和阵		二九九	＜集验＞半夏散	治脚气烦闷呕逆，心胸壅闷，不能饮食。半夏泡七次切，桂心，各七钱半。赤茯苓，人参去芦，橘红，前胡去芦，槟榔，各一两。苏叶，一两半。右咀。每服五，七钱，水一钟半，生姜七片，淡竹茹二钱，煎七分。温服无时。
古方八阵	和阵		三百	大腹皮散	治诸脚气浮肿，心腹痞闷，小便不利。大腹皮，三两。木瓜，苏子，槟榔，荆芥穗，乌药，橘红，苏叶，各一两。萝卜子，半两。沉香，枳壳麸炒，桑白皮，各两半。右咀。每服八钱，水一钟半，姜五片，煎八分。温服。＜御医药方＞加木通，白茯苓，炒茴香，炙甘草四味，即名沉香大腹皮散。
古方八阵	和阵		三百一	＜活人＞大腹子散	治风毒脚气，肢节烦疼，心神壅闷。大腹子，紫苏，木通，桑白皮，羌活，木瓜，荆芥，赤芍药，青皮，独活，各一两。枳壳，二两。右每服四钱，水一盏，姜五片，?白七寸煎。空心温服。
古方八阵	和阵		三百二	地黄汤	治穿心脚气。熟地黄，四两。当归，二两。芍药，川芎，牛膝酒浸，三奈，各一两。杜仲，半两，姜汁炒。右咀。每服一两，水一钟半，煎八分。不拘时温服。
古方八阵	和阵		三百三	木瓜汤	治脚气。木瓜，大腹，紫苏，木香，羌活，炙甘草，各一钱。茯苓，陈皮，各八分。水一钟半，煎八分。食前服。
古方八阵	和阵		三百四	沉香汤	治脚气攻心，烦闷气促，脚酸疼。沉香，木通，槟榔，各五分。吴茱萸，三分。赤芍，一钱半。紫苏，一钱。水一钟半，生姜三片，煎八分。不拘时温服。
古方八阵	和阵		三百五	续断丸	治风湿流注，四肢浮肿，肌肉麻痺。川续断，当归，萆薢，附子，防风，天麻，各一两。乳香，没药，各半两。川芎，七钱半。右为细末，炼蜜丸，桐子大。每服四十丸，空心温酒或米饮下。
古方八阵	和阵		三百六	＜本事＞续断丸	治肝肾风寒气弱，脚不可践地，脚瘠疼痛，风毒流注下部，行止艰难，小便余沥。此药补五脏内伤，调中益气，凉血，强筋骨。杜仲，五两。五加皮，防风，薏仁，羌活，续断，牛膝酒浸，各三两。萆薢，四两。生地黄，五两。右为末，用好酒三升，化青盐三两，用木瓜半斤去皮，子，以前盐，酒煮成膏，和药为丸，梧子大。每服五七十丸，空心食前，温酒，盐汤任下。
古方八阵	和阵		三百七	＜保命＞牛膝丸	治肾肝虚损，骨痿不能起于床，筋弱不能收持，宜益精缓中。牛膝酒浸，萆薢，杜仲炒，白蒺藜，防风，菟丝子酒煮，肉苁蓉酒浸，等分。官桂，减半。右为末，酒煮猪腰子捣和丸，桐子大。每服五七十丸，空心温酒送下。
古方八阵	和阵		三百八	＜本事＞酒浸牛膝丸	治腰脚筋骨酸软无力。牛膝，三两，炙黄。川椒去合口者，虎骨真者醋炙黄，各半两。附子，一枚，炮去皮脐。右咀，用生绢作袋盛药，以煮酒一斗，春秋浸十日，夏七日，冬十四日，每日空心饮一大盏。酒尽出药为末，醋糊丸，每服二，三十丸，空心温酒，盐汤任下。忌动风等物。
古方八阵	和阵		三百九	茱萸丸	治脚气入腹，喘急欲死。吴茱萸泡，木瓜，等分。右为末，酒糊丸，梧子大。每服五七十丸至百丸，空心酒饮任下。或以木瓜蒸烂，研膏丸服尤妙。此方内加大黄，名三将军丸。
古方八阵	和阵		三百十	东垣健步丸	治脚膝无力，屈伸不得，腰背腿脚沉重，行步艰难。防己酒洗，一两。羌活，柴胡，滑石炒，炙甘草，天花粉酒洗，各五钱。防风，泽泻，各三钱。苦参酒洗，川乌，各一钱。肉桂，五分。右为细末，酒糊丸，桐子大。每服七，八十丸，煎愈风汤空心送下。
古方八阵	和阵		三一一	调元健步丸	治阴虚血少，湿热兼行，足履无力。当归酒洗，川黄檗盐酒炒，枸杞，各二两。牛膝，三两，盐酒浸。白芍药微炒，白茯苓，白术炒，苍术，陈皮，各一两。炙甘草，三钱。木瓜，五加皮，各八钱。川续断，七钱。泽泻，防己，各五钱。蜜丸，桐子大。空心盐汤送下七，八十丸，或百丸。
古方八阵	和阵		三一二	＜三因＞胜骏丸	治元气不足，为寒湿之气所袭，腰足挛拳，或脚面连指走痛无定，筋脉不伸，行步不随。常服益真气，壮筋骨。附子炮制，当归，天麻，牛膝，木香，枣仁炒，熟地酒蒸，防风，各二两。木瓜，四两。羌活，乳香，各半两。全蝎炒，甘草炙，没药，各一两。麝香，二钱。右为末，用生地黄二斤，以无灰酒四升煮干，晒二日，杵烂如膏，入前末和匀，杵千余下，每两作十丸。每服一，二丸，细嚼临卧酒下。作小丸服亦可。
古方八阵	和阵		三一三	神应养真丹	治厥阴经为四气所袭，脚膝无力，或右痪左瘫，半身不遂，手足顽麻，语言蹇涩，气血凝滞，遍身疼痛。当归酒浸片时捣，熟地黄酒蒸捣，川芎，芍药，羌活，天麻，菟丝子酒制，木瓜，等分。右为末，入地黄，当归二膏，加蜜捣丸，桐子大。每服百丸，空心酒下，盐汤亦可。
古方八阵	和阵		三一四	透骨丹	专治脚气。川乌炮，羌活，沉香，乳香另研，川芎，槟榔，木瓜，各一两。木香，一两半。白茯苓，二两。右为末，?糊丸，梧子大。食前姜汤下六，七十丸。
古方八阵	和阵		三一五	＜本事＞虎骨酒	去风，补血益气，壮筋骨，强脚力。虎胫骨真者，萆薢，仙灵脾，薏苡仁，牛膝，熟地黄，各二两。右剉细，绢袋盛，浸酒二斗，饮了一盏入一盏，可得百日。妇人去牛膝。
古方八阵	和阵		三一六	＜活人＞薏仁酒	治脚痺。薏苡仁，牛膝，各二两。海桐皮，五加皮，独活，防风，杜仲，各一两。熟地黄，一两半。白术，半两。右为粗末，以生绢袋盛，用好酒五升浸，春秋冬二七日，夏月分作数贴，逐贴浸酒用之。每日空心温服一盏或半盏，日三，四服，常令酒气不绝。久服觉皮肤下如有虫行，即风湿气散。
古方八阵	和阵		三一七	椒艾囊	治脚气极效，及避一切脚气风气毒气。艾叶揉，半斤。川椒，一斤，净。草乌，二两，为粗末。右三味，和匀，用布袱铺如棉褥，裹足底及足胫，即用火踏，下加微火，烘踏于上，使椒艾之气得行于足，自然寒湿风毒诸气皆得消散，立能止痛。痛止后，仍要三二日一为之，或夜卧包之，达旦去之。用此方法，无不效者。
古方八阵	和阵		三一八	丹溪敷脚气方	治脚气肿痛。芥菜子，白芷，等分。右为末，姜汁和敷痛处。
古方八阵	和阵		三一九	芜荑散	治大人小儿蚘咬心痛不可忍，或吐青黄绿水涎沫，或吐虫出，发有休止，此蚘心痛也，宜此主之。芜荑，雷丸，各半两。干漆槌碎炒大烟尽，一两。右为细末。每服三钱，用温水七分钟调和服，不拘时，甚者不过三服。小儿每服五分。
古方八阵	和阵		三百二十	＜直指＞芜荑散	取诸虫。鸡心槟榔，芜荑，各三钱。木香，一钱。右为末，作一服。先以酸石榴根煎汤，俟五更时，乃嚼炙肉引虫头向上，然后以石榴根汤调药温服，虫自软困而下。
古方八阵	和阵		三二一	榧子煎	治寸白虫，化为水。细榧子，四十九枚，去壳。以砂糖水半盏，用砂锅煮干，熟食之，每月上旬平旦空心服七枚，七日服尽，虫化为水，永瘥。一方以百枚食尽佳；不能食者，尽五十枚。经宿，虫消自下。并治三虫，神效方也。
古方八阵	和阵		三二二	圣效方	治寸白虫神效。槟榔，半两。南木香，二钱。右为细末。每服三钱，浓米饮调下。须五更空心，先嚼炙肉，只咽汁下咽，吐其肉，随即服药，辰巳间当虫下，尽去病根，此方简易屡验。
古方八阵	和阵		三二三	仲景乌梅丸	治胃寒吐蚘，蚘厥等证。乌梅肉，三十个。人参，黄檗炙，细辛，附子炮，桂枝，各六钱。黄连炒，一两六钱。干姜，一两。当归，酒浸，川椒去目及闭口者，各四钱。＜撮要＞作各四两。右研末，先将乌梅用酒蒸烂擣膏，加炼蜜丸，桐子大。每服一，二十丸，日三服。忌生冷滑物。或用理中汤下。成无己曰：肺欲收，急食酸以收之；乌梅之酸，以收肺气。脾欲缓，急食甘以缓之；人参之甘，以缓脾气。寒淫于内，以辛润之；当归，桂，椒，细辛之辛，以润内寒。寒淫所胜，平以辛热；姜，附之辛热以胜寒。蚘得甘则动，得苦则安，黄连，黄檗之苦以安蚘。
古方八阵	和阵		三二四	＜济生＞乌梅丸	方在固阵六十。治大便下血。
古方八阵	和阵		三二五	神授散	方在因阵二五五。治传尸痨虫。
古方八阵	和阵		三二六	＜宝鉴＞川楝散	治诸疝，小肠气。木香，小茴香盐炒，各一两。川楝子，一两。用巴豆十五粒打破，同炒黄，去巴豆不用。右为末。空心酒下二钱。
古方八阵	和阵		三二七	荔核散	治疝气阴核肿大，痛不可忍。大茴香，炒沉香，木香，青盐，食盐，各一钱。川楝肉，小茴香，各二钱。荔枝核，十四枚，用新者，烧焦裂。右为细末。每三钱，食前热酒调服。
古方八阵	和阵		三二八	＜经验＞苍术散	治下元虚损，偏坠，肾茎痛楚。真茅山苍术，六斤，分六制，一斤用老米泔水浸二日夜；一斤酒浸二日，切片晒干；一斤用斗子青盐半斤，同炒黄色，不用盐；一斤用小茴香四两，同炒黄色，去茴香不用；一斤用大茴香四两，同炒如前；一斤用桑椹二斤，取汁拌制，晒干。右为细末。每服三钱，空心酒下。
古方八阵	和阵		三二九	＜宝鉴＞天台乌药散	治小肠疝气，牵引脐腹疼痛。乌药，木香，茴香，炒，良姜炒，青皮，各半两。槟榔，二个。川楝子，十个。巴豆，七十粒。右将巴豆微打破，同川楝子加麸炒黑，去麸及巴豆不用，其余共为细末。每服一钱，温酒下，甚者姜酒下。
古方八阵	和阵		三百三十	＜百选＞桃仁膏	治气血凝滞，疝气，膀胱小肠气，痛不可忍。桃仁炒，去皮尖。大茴香炒。右等分为末。每服二钱，?白二寸煨熟，蘸药细嚼，空心热酒下。
古方八阵	和阵		三三一	＜局方＞守效丸	治疝不痛者之要药。苍术，南星，白芷，川芎，山查，半夏，枳实一云橘核。右等分为末，姜汁糊丸，桐子大。每服七，八十丸，盐汤下。有寒，加吴茱萸。有热，加山栀子。又或加青皮，荔枝核。
古方八阵	和阵		三三二	来复丹	治伏暑泄泻，里寒外热，其效如神，及治诸腹痛疝气，小儿惊风。硝石，一两，同硫黄为末，入磁碟内，用微火炒，以柳枝搅结砂子，火不可大，恐伤药力；再研极细，名二气末。舶上硫黄，一两。五灵脂澄去砂，橘红，青皮，各二两。一作各二钱。太阴玄精石，一两。右为末，醋糊丸，豌豆大。每服三十丸，空心米饮下。伏暑闷乱，紫苏汤下。大人疝气诸痛，悉宜服之。小儿惊风欲绝，研碎，米汤下。
古方八阵	和阵		三三三	＜卫生＞润肠汤	治大便燥结不通。生地黄，生甘草，熟地黄，当归尾，大黄煨，各五钱。桃仁，麻子仁，各一钱。红花，五分。右用水二盏，煎一盏，空心服。
古方八阵	和阵		三三四	通幽汤	治大便燥结坚黑，腹痛。熟地，生地，归梢，红花，桃仁泥，大黄，各一钱。升麻，二分。水一钟半，煎服。古方加麻仁，甘草，即名润燥汤。
古方八阵	和阵		三三五	东垣导滞通幽汤	治幽门不通，气不升降，大便闭塞。凡脾胃初受热中，多有此证，治在幽门，以辛润之。升麻稍，桃仁泥，归身，各一钱。炙甘草，红花，各三分。熟地，生地，各五分。水二钟，煎一钟，调槟榔末五分。稍热服。
古方八阵	和阵		三三六	河间厚朴汤	治大便气秘不通，不能饮食，小便清利者，谓之虚秘，此汤主之。盖实秘者物也，虚秘者气也。厚朴，一钱半。白术，二钱。半夏，枳壳，陈皮，甘草，各一钱。水一钟半，姜三片，枣三枚，煎八分。食远服。如不通，加大黄一钱。
古方八阵	和阵		三三七	＜会编＞皂角散	治大小便关格不通，经三五日者。大皂角，烧存性。右为末。米汤调下。又以猪脂一两煮熟，以汁及脂俱食之。又宜以八正散加槟榔，枳壳，朴硝，桃仁，灯心，茶叶煎服。
古方八阵	和阵		三三八	＜良方＞三仁丸	治大肠有热，津液竭燥，大便涩。柏子仁，松子仁，火麻仁，各一两。右研匀，用黄蜡半两溶化和丸，桐子大。每服二十丸，食前米饮下；未快，加数服之。
古方八阵	和阵		三三九	脾约丸	方在攻阵九三。通大便秘结。
古方八阵	和阵		三百四十	东垣润肠丸	治胃中伏火，大便秘涩不通，不思饮食，或风结血秘，皆须润燥和血疏风，则自通矣。归稍，大黄煨，羌活，各五钱。麻仁，桃仁去皮尖，各一两。右以二仁另研为泥，外为细末，炼蜜为丸，桐子大。每服三五十丸，空心白汤送下。一方有皂角仁，秦艽各五钱。
古方八阵	和阵		三四一	＜济生＞苁蓉润肠丸	治发汗利小便，致亡津液，大腑秘结，老人虚人宜服。肉苁蓉酒浸焙，二两。沉香，一两，另研。右为末，取麻子仁捣烂，和水取汁打糊丸，桐子大。每服七八十丸，空心米饮或酒送下。
古方八阵	和阵		三四二	益血润肠丸	治老人大便燥结。熟地黄，六两。杏仁炒去皮尖，麻仁，各三两，以上三味同杵膏。枳壳麸炒，橘红，各二两。肉苁蓉酒洗去甲，阿胶炒，各一两。苏子，荆芥，各一两。当归，三两。右以后七味为末，同前三味膏和杵千余下，仍加炼蜜丸，桐子大。每服五六十丸，空心白汤或酒下。
古方八阵	和阵		三四三	搜风顺气丸	治痔漏风热闭结，老人燥秘等证。车前子，两半。大麻子微炒，二钱。大黄，五钱，半生半熟。牛膝酒浸，郁李仁，菟丝子酒浸，枳壳，山药，各二钱。右为末，炼蜜丸，桐子大。每服三十丸，温酒下。
古方八阵	和阵		三四四	＜圣惠＞搜风顺气丸	治风气脚气，凡老人小儿血热风热而大便秘结者宜服。车前子，两半。大麻仁微炒去壳，郁李仁泡去皮，菟丝子酒浸煮，牛膝酒浸一宿，干山药，各一两。白槟榔，一两。枳壳，麸炒，防风，独活，各八钱。大黄，五钱，半生半熟。炼蜜丸，小豆大。茶酒汤任下，早晚各一服。
古方八阵	和阵		三四五	地髓汤	治死血作淋，痛不可忍，及五淋小便不通，茎中痛甚欲死。一名牛膝膏，又名苦杖散。牛膝，不拘多少。或用一两槌碎。以水二钟，煎浓汁一钟，去渣。日三服。又法入麝香少许，空心服。或单以酒煎亦可。
古方八阵	和阵		三四六	牛膝膏	治死血作淋。桃仁，去皮尖，归尾酒洗，各一两。生地黄酒洗，赤芍药，各两半。川芎，五钱。牛膝去芦，四两，酒浸一宿。右咀。用好水十钟，炭火慢煎至二钟，入麝香少许，分四次空心服。如夏月，须用冷水换浸之，则不坏。
古方八阵	和阵		三四七	＜经验＞琥珀散	治老人虚人小便不通，淋涩。琥珀为末，人参煎汤。空心，以人参汤调服琥珀末一钱。
古方八阵	和阵		三四八	导赤散	方在寒阵一二二。利小肠热涩。
古方八阵	和阵		三四九	万全木通汤	治小便难而黄。木通，赤茯苓，车前叶，滑石，各二钱。瞿麦，一钱。水一钟半，煎七分。食前服。
古方八阵	和阵		三百五十	?白汤	治小便卒暴不通，小腹胀急，气上冲心，闷绝欲死。此由暴气乘膀胱，或因惊忧气无所伸，冲逆胞系，郁闭不流。陈皮，三两。葵子，一两。?白，三茎。右咀。用水五升，煮取二升。分三服。一云每服五钱，?白三茎，水煎服。
古方八阵	和阵		三五一	东垣清肺饮子	治渴而小便不利，邪热在上焦气分也。茯苓，猪苓，泽泻，各一钱半。车前子，琥珀，木通，瞿麦，萹蓄，各一钱。通草，灯心，各五分。水二钟，煎一钟。食远服。
古方八阵	和阵		三五二	半夏丸	治湿痰流注，白浊，神效。半夏制，猪苓，等分。右为末，神?糊丸服。按：此方与＜本事＞猪苓丸同意，详固阵四十八。
古方八阵	和阵		三五三	＜良方＞醍醐膏	治消渴。白砂蜜，五斤。砂仁为末，半两。乌梅，一斤，槌碎。用水四大碗，煎一碗，去渣。右入砂锅，慢火熬赤色成膏，取下放冷，加白檀细末三钱，麝香一字，搅匀，以磁器收贮密封。冬月沸汤调服，夏月凉水亦可。
古方八阵	和阵		三五四	无择养荣汤	治五疸虚弱，脚软心悸，口淡耳鸣，微发寒热，气急，小便白浊，当作虚劳治之。人参，黄耆，白术，当归，甘草炙，桂心，陈皮，各一两。白芍药，三两。生地黄，茯苓，各五钱。五味子，远志，各三钱。右咀。每服一两，水一钟半，姜三片，枣三片，枣三枚，煎七分。食前服。
古方八阵	和阵		三五五	＜纲目＞绿矾散	治黄胖。绿矾，六两，以米醋于铁杓内炒七次，干为度，放地上出火气。南星炒黄色，神?，一两，炒黄色。大皂角，一斤，铁锅水煮烂，揉出声，胶净汁入锅，入枣肉再熬成胶和药。红枣，六两，蒸，去皮核，入皂角汁内熬胶。右前三味为细末，以皂角枣胶捣丸，桐子大。每服五丸，清晨下床时用姜汤下，夜卧上床时再服五丸。忌油腻煎炒。如身上发红斑，急煎枣汤解之自愈。
古方八阵	和阵		三五六	＜简易＞济众方	治心气不宁，怔忡惊悸，清上膈风热痰饮。白石英，朱砂，等分。右为细末。每服五分，金银汤调下。
古方八阵	和阵		三五七	抱胆丸	治男妇一切癫痫风狂，或因惊恐畏怖所致，及妇人产后惊气入心，并室女经脉通时惊邪蕴结，气实上盛者，累效。水银，二两。黑铅，一两半。朱砂细研，乳香细研，各一两。右将黑铅入铫子内溶化，下水银结成砂子，次下朱砂，乳香，乘热用柳木槌研匀，丸鸡豆子大。每服一丸，空心井花水吞下。病者得睡，切莫惊动，觉来即安，再一丸可除根。
古方八阵	和阵		三五八	灵苑辰砂散	治风痰诸痫，狂言妄走，精神恍惚，思虑迷乱，乍歌乍哭，饮食失常，疾发仆地，吐沫戴眼，魂魄不守。辰砂光明佳者，二两。枣仁微炒，乳香明者，各半两。右为细末。先令病人随量恣饮沉醉，但勿令吐，居静室中，将前药都作一服，用温酒一钟调匀，令顿饮之。如量浅者，但随量取醉。服药讫，便令安卧，病浅者半日至一日，病深者卧三两日，只令家人潜伺之，察其鼻息匀调，切勿唤觉，亦不可惊触使觉，必待其自醒，即神魂定矣。万一惊寤，则不可复治。吴正肃公少时心病，服此一剂，五日方寤，遂瘥。
古方八阵	和阵		三五九	归神丹	治五痫诸风，痰壅惊悸，神不守舍。人参，当归，枣仁，白茯苓，各二两。朱砂大块者，琥珀，远志姜汤制，龙齿，各一两。金箔，银箔，各二十片。右为末，酒糊丸，桐子大。每服三五十丸，麦门冬汤下。
古方八阵	和阵		三百六十	＜得效＞宁志丸	治心风癫痫，服此一料，其病顿减。朱砂佳者，一两。人参，白茯苓，当归，石菖蒲，乳香另研，枣仁浸去皮取仁炒香热，各五钱。右将朱砂用熟绢一小片包裹线扎，以豮猪心一枚，竹刀切开，纸拭去血，入朱砂包定，再用线缚外，以竹箬重裹，麻皮扎紧，用无灰酒二升同入砂罐煮，酒尽，取出朱砂另研；将猪心用竹刀细切，砂盆内研烂，拌入药末，再加煮熟净枣肉四两捣，桐子大，留少朱砂为衣。每服五七十丸，人参汤下。
古方八阵	和阵		三六一	人参琥珀丸	治癫痫。人参，琥珀另研，茯神，白茯苓，石菖蒲小者，远志酒浸，各半两。乳香另研，朱砂水飞，枣仁温酒浸半日去壳纸上炒香，各二钱半。右为末，炼蜜丸，桐子大。每服三五十丸，食后温酒送下，日再服。如不能饮者，枣汤下。此可常服。
古方八阵	和阵		三六二	＜集验＞秘方半夏丸	治心风癫狂。张德明传，其内人失心狂数年，服此药而愈，后再作，服人参琥珀丸而安。半夏，一两，用生姜汁煮三五十沸，取出切作块，更煮令熟，焙干为末。麝香，一钱，研。水银，半两。生薄荷，一大握，用水银研如泥。右药同薄荷泥更研千百下，丸如芥子。每服十五丸，金银汤临卧服，三日再服。
古方八阵	和阵		三六三	神应丹	治诸痫。辰砂佳者，不拘多少。右研细，猪心血和匀，以蒸饼裹剂蒸熟，就热取出，丸桐子大。每服一丸，人参汤下，食后临卧服。
古方八阵	和阵		三六四	杨氏五痫神应丸	治癫痫潮发，不问新久。白附子炮，半两。半夏，二两，汤洗。南星姜制，乌蛇酒浸，白矾生，各一两。全蝎炒，二钱。蜈蚣，半条。白僵蚕炒，一两半。麝香，三字，研。皂角，二两，槌碎，用水半升揉汁去渣，同白矾一处熬干为度，研。朱砂，飞，二钱半。右为细末，生姜汁煮?糊为丸，桐子大。每服三十丸，生姜汤食后送下。
古方八阵	和阵		三六五	＜局方＞牛黄清心丸	治心志不定，神气不宁，惊恐癫狂，语言谵妄，虚烦少睡，甚至弃衣登高，逾垣上屋，或小儿风痰上壅，抽搐发热，或急惊痰盛发搐，目反口噤，烦躁等证。牛黄一两二钱，白术，麦门冬，枯黄芩，各两半。人参，神?，蒲黄炒，各二两半。山药，七两。炙甘草，五两。杏仁去皮尖炒黄色另研，桔梗，各二两二钱。大豆黄卷微炒，当归，肉桂，各一两七钱。阿胶，白蔹，各七钱半。白茯苓，一两二钱。川芎，防风，麝香，冰片，各五钱。羚羊角镑，一两。犀角镑，二两。雄黄，八钱，飞。干姜炮，七钱。大枣，百枚，蒸熟去皮，研膏。金箔，一千四百张，内四百为衣。右另研为末，炼蜜与枣杵匀，每两作十丸，用金箔为衣。每服一丸，温水化下。
古方八阵	和阵		三六六	＜医统＞牛黄丸	治癫狂风痫心风，神不守舍，时发无常，仆地吐涎，不自知觉。牛黄，珍珠，麝香，各五分。朱砂，龙齿各另研，犀角，琥珀，各二钱。天门冬去心，麦门冬去心，人参，茯苓，各四钱。水银，五分。防风，黄芩，知母，龙胆草，石菖蒲，白芍药，全蝎，甘草，各五钱。蜂房，三钱。金箔，银箔，各七十片。右为末，共和匀，炼蜜和捣千杵，丸如桐子大。每服十五丸，食后临卧新竹叶汤下。
古方八阵	和阵		三六七	黄氏牛黄清心丸	方在小儿九四。治心热神昏。
古方八阵	和阵		三六八	钱氏牛黄丸	方在小儿九二。治小儿痰涎风痫。
古方八阵	和阵		三六九	＜杂著＞牛黄丸	方在小儿九三。治小儿惊痫，痰涎壅盛。
古方八阵	和阵		三百七十	三味牛黄丸	方在小儿九五。治小儿惊热疳积。
古方八阵	和阵		三七一	苏合香丸	治中气，或卒暴气逆心痛，鬼魅恶气等证。麝香，沉香，丁香，白檀香，香附，荜茇，白术，诃子煨去皮，朱砂水飞，青木香，乌犀角，各二两。熏陆香，龙脑，各一两。安息香，二两，另为末，用无灰酒一升熬膏。苏合油，二两，入安息香膏内。右为细末，用安息香膏并炼蜜，每两作十丸，熔黄蜡包裹为善。每用温水化服一丸。或丸如桐子大，每服四，五丸。
古方八阵	和阵		三七二	龙脑鸡苏丸	治上焦之火，除烦解劳，安吐血血，清五脏虚烦，神志不定，上而酒毒膈热消渴，下而血滞五淋血崩等疾。麦冬，四两。甘草，一两半。龙脑薄荷叶，一斤。阿胶炒，人参，各二两。黄耆炙，一两。生地，六两，另为末。木通，银柴胡，各二两。此二味用沸汤浸一日夜，绞取汁。右用好白蜜二斤，先煎一两沸，却入地黄末，不住手搅，徐加木通，柴胡汁，慢火熬成膏，然后加前诸药末和丸，如豌豆大。每服二十丸，随证用引送下。如室女虚劳，寒热潮作，用人参柴胡汤下。一方如前，有黄连一两。
古方八阵	和阵		三七三	九还金液丹	方在小儿八八。治男妇小儿中风惊风，痰盛气急。
古方八阵	和阵		三七四	＜良方＞香橘汤	治七情内伤，胸膈不快，腹?胀痛。香附炒，半夏制，橘红各三钱。甘草炙，一钱。水一钟半，生姜五片，红枣二枚，煎八分。食远服。
古方八阵	和阵		三七五	＜良方＞分气紫苏饮	治腹?疼痛，气促喘息。苏叶，桔梗去芦，桑白皮，草果仁，大腹皮，白茯苓，陈皮，炙甘草，各一钱半。水一钟半，生姜三片，入盐少许，煎八分，食前服。
古方八阵	和阵		三七六	＜本事＞枳实散	治男子两?疼痛。朳实，一两。白芍药炒，雀脑芎，人参，各半两。右为细末。姜枣汤调服二钱，酒亦可；食前，日三服。
古方八阵	和阵		三七七	＜济生＞推气散	治右?疼痛，胀满不食。片姜黄，枳壳麸炒，桂心，各五钱。甘草炙，二钱。右为细末。每服二钱，姜，枣汤食远调服。
古方八阵	和阵		三七八	白术丸	治息积病，?下满闷，喘息不安，呼吸引痛，不可针灸，宜导引，服此药。白术炒，枳实麸炒，官桂，各一两半。人参，二两。陈皮，桔梗醋炒，炙甘草，各一两。右为细末，炼蜜丸如桐子大。每服五七十丸，不拘时，温酒送下，日三服。
古方八阵	攻阵		一	仲景大承气汤	治阳明太阴伤寒，谵语，五六日不大便，腹满烦渴，并少阴舌干口燥，潮热脉实者。刘河间加甘草，名三一承气汤。大黄，四两。厚朴，半斤。枳实，五枚。芒硝，三合。右以水一斗，先煮厚，枳二物取五升，去滓，内大黄，煮取二升，去滓，内芒硝，更上微火一两沸。分温再服，得下，余勿服。
古方八阵	攻阵		二	仲景小承气汤	治病在太阴，无表证，汗后潮热狂言，腹胀脉实，六七日不大便，喘满者。即前大承气汤减去芒硝。
古方八阵	攻阵		三	仲景调胃承气汤	治太阳，阳明不恶寒，反恶热，大便秘结，日晡潮热者。凡阳明病有一证在经者，当解肌；入腑者，当攻下。大黄，芒硝，甘草，各五钱。此从近法。每服三，五钱，水一大盏，煎七分。温服。
古方八阵	攻阵		四	仲景桃仁承气汤	治伤寒畜血，小腹急，大便黑而不通。桃仁，十二枚，去皮尖。官桂，甘草，各一钱。芒硝，三钱。大黄，半两或一两。此从近法。右咀，作一服或分二服。水一大盏，煎七分。温服。
古方八阵	攻阵		五	＜良方＞桃仁承气汤	治瘀血小腹作痛，大便不利，或谵语口软，漱水不咽，遍身黄色，小便自利，或血结胸中硬满，心下手不可近，或寒热昏迷，其人如狂。桃仁，半两，去皮尖。大黄炒，一两。甘草，二钱。肉桂，一钱。右姜，水煎，发日五更服。
古方八阵	攻阵		六	当归承气汤	治燥热里热，火郁为病，或皮肤枯橾，或咽干鼻干，或便溺结閟，通宜此方。当归，大黄，各四钱。甘草，芒硝，各二钱。右咀。入姜煎服。
古方八阵	攻阵		七	仲景大柴胡汤	表证未除，里证又急，汗下兼行用此。柴胡，半斤。半夏，半升。黄芩，芍药，各三两。生姜，五两，切。枳实，四枚。大黄，二两。大枣，十二枚，擘。右七味，以水一斗二升，煮取六升，去滓再煎。温服一升，日三服。
古方八阵	攻阵		八	陶氏六一顺气汤	以代大小承气，大柴胡，大陷肫等汤之神药也。此汤治伤寒热邪传里，大便结实，口燥咽干，怕热谵语，揭衣狂走，斑黄阳厥，潮热自汗，胸?满硬，脐腹疼痛等证，效不尽述。大黄，枳实，黄芩，厚朴，柴胡，甘草，芍药，芒硝。水煎服。欲峻者，大黄后入。凡伤寒过经，及老弱或血气两虚之人，或妇人产后，有下证，或有下后不解，或表证尚未除而里证又急，不得不下者，用此汤去芒硝下之则吉。盖恐硝性峻急，故有此戒。经云：转药孰紧？有芒硝者紧也。今之庸医，不分当急下，可少与，宜微和胃气之论，一概用大黄，芒硝乱投汤剂下之，因兹枉死者多矣。仲景云：荡涤伤寒热积皆用汤液，切禁丸药，不可不知也。
古方八阵	攻阵		九	仲景大陷胸汤	治大结胸手不可按。大黄，四钱。芒硝，三钱。甘遂末，二分。此从近数。用水一钟半，先煎大黄至一钟，内芒硝，煎一二沸去柤，内甘遂末和匀服，得利则止。此药极峻，必不得已而用之。原方用大黄六两，芒硝一升，甘遂末一钱，水六升，如前法煮二升，分二服。得快利，止后服。
古方八阵	攻阵		十	小陷胸汤	方在寒阵十六。治小结胸，正在心下，按之则痛，脉浮滑者。
古方八阵	攻阵		十一	河间大黄汤	治泻痢湿热邪盛，脓血稠黏，里急后重，日夜无度者。大黄，一两。右细剉，好酒二大盏浸半日。煎至一盏半，去大黄，分二服，顿服之。痢止，一服；如未止，再服，以利为度，服芍药汤以和之。痢止，再服黄芩汤和之，以撤其毒。
古方八阵	攻阵		十二	＜外科＞大黄汤	方在外科一六七。治肠痈小腹坚肿。
古方八阵	攻阵		十三	＜金匮＞大黄甘草汤	治食已即吐。按此汤必下焦胀实，大便秘结不通，而格拒吐食者方可用之。若因胃虚而食已即吐者，此则大非所宜，用者不可误认。大黄，四两。甘草，一两。右二味，以水三升，煮取一升。分温再服。
古方八阵	攻阵		十四	＜金匮＞大黄硝石汤	治黄疸腹满，小便不利而赤，自汗出，表和里实者宜用之。大黄，黄檗，硝石，各四两。栀子，十五枚。右四味，以水六升，煮取二升，去滓，内硝，更煮取一升。顿服。
古方八阵	攻阵		十五	＜金匮＞栀子大黄汤	治酒疸心中懊?，或热痛。栀子，十四枚。大黄，一两。枳实，五枚。豉，一升。右用水六升，煮取二升，分温三服。
古方八阵	攻阵		十六	河间防风通圣散	治诸风潮搐，手足瘈疭，小儿急惊便结，邪热暴甚，肌肉蠕动，一切风热疥痢等疾。防风，川芎，当归，芍药，麻黄，连翘，薄荷叶，大黄，芒硝，各五钱。石啼，黄芩，桔梗，各一两。滑石，三两。甘草，二两。荆芥，白术，栀子，各二钱半。右为末。每服二钱，水一大钟，生姜三片，煎六，七分。温服。＜医统＞方各五分，用水二钟煎服。痰嗽加半夏。闭结加大黄二钱。破伤风加羌活，全蝎各五分。此方有四：贾同知方无芒硝；崔宣武方无芒硝，有缩砂；＜疠疡机要＞有白芷，蒺藜，鼠粘子，甘草。
古方八阵	攻阵		十七	双解散	方在痘疹四二。治痘疹表里俱实。
古方八阵	攻阵		十八	牛黄双解散	方在外科二百九。治便痈热毒，大小便秘。
古方八阵	攻阵		十九	＜局方＞凉膈散	泻三焦六经诸火。大黄，朴硝，甘草，各一钱。连翘，一钱半。栀子，黄芩，薄荷，各五分。水一钟半，加竹叶七片，煎八分，入蜜一匙，和匀服。
古方八阵	攻阵		二十	东垣凉膈散	方在痘疹八三。解痘疹内热良方。
古方八阵	攻阵		二一	陶氏黄龙汤	治热邪传里，胃有燥粪结实，心下硬痛而下利纯清水，身热谵语发渴。此非内寒而利，乃因汤药而利也，名曰积热利证，宜急下之。身有热者，宜用此汤；身无热者，宜六一顺气汤。医家有不识此证者，便呼为漏底伤寒，即用热药止之者，是犹拘薪救火也，误人多矣。大黄，芒硝老弱者去此，厚朴，甘草，人参，当归。水一钟半，生姜三片，枣二枚，煎服。
古方八阵	攻阵		二二	＜良方＞黄龙汤	方在妇人八五治妊妇感冒风寒，热入胞宫，寒热如疟。
古方八阵	攻阵		二三	钱氏黄龙汤	方在小儿二五。治小儿感冒发热，或寒热往来。
古方八阵	攻阵		二四	子和玉烛散	治血虚有滞，或妇人经候不通，腹胀作痛。此四物汤对调胃承气汤也。当归，川芎，芍药，地黄，大黄，芒硝，甘草，各等分。右咀。水煎服。甚者倍用大黄。
古方八阵	攻阵		二五	四顺清凉饮子	治大人小儿血脉壅实，脏腑生热，面赤烦渴，睡卧不宁，大便秘结。大黄，当归，芍药，甘草，各等分。右咀。水煎服。
古方八阵	攻阵		二六	＜元戎＞四物汤	治脏结秘涩。当归，熟地黄，川芎，白芍药，大黄煆，桃仁，各等分。右用水煎，或丸服亦可。
古方八阵	攻阵		二七	仲景抵当汤	治伤寒热在下焦，少腹硬满，其人发狂，小便自利，下血乃愈，以太阳病瘀热在里也。水蛭，三十条，熬。虻虫，三十个，熬，去翅尾。桃仁，二十个，去皮尖。大黄，三两，酒浸。右四味为末。以水五升，煮取三升。又，抵当丸，亦即此四味。
古方八阵	攻阵		二八	仲景十枣汤	治悬饮内痛。芫花醋拌经宿炒微黑勿焦，大戟长流水煮半时晒干，甘遂?裹煨，各等分。右为细末。先以水一钟半，煮大枣十枚至八分，去枣纳药末，强人一钱，弱人五分，平旦服之，不下更加五分，快下，徐以糜粥补之。
古方八阵	攻阵		二九	洁古三化汤	治中风外有六经之形证，先以续命汤主之；内有便溺之阻格，此方主之。厚朴姜制，大黄，枳实，羌活，各等分。右咀。每服一两，水煎服。微利则止。
古方八阵	攻阵		三十	＜选要＞透膈汤	治脾胃不和，中脘气滞，胸膈满闷，噎塞不通，?肋胀痛，痰涎呕逆，饮食不下。木香，白豆蔻，砂仁，槟榔，枳壳麸炒，厚朴姜汁炒，半夏制，青皮，橘红，甘草，大黄，朴硝，各一钱。水一钟半，姜三片，红枣一枚，煎八分。食远服。
古方八阵	攻阵		三一	＜金匮＞茵陈蒿汤	治伤寒发黄，及谷疸。发热不食，大小便秘，或食即头眩，是为谷疸。茵陈，九钱。大黄，四钱半。山栀，一钱半。右作二服，每服水二钟，煎八分。食远温服。
古方八阵	攻阵		三二	＜河间＞芍药汤	下血调气。经曰：溲而便脓血，气行而血止，行血则便自愈，调气则后重除。芍药，一两。当归，黄连，各五钱。木香，甘莫炙，槟榔，各二钱。大黄，三钱。官桂，一钱半。黄芩，五钱。右咀。每服半两，水二盏，煎一盏。食后温服。如血痢，则渐加大黄；如汗后脏毒，加黄檗半两，依前服。愚按：此汤乃河间之心方，然惟真有实热者可用，若假热假实者，误服则死。
古方八阵	攻阵		三三	枳实大黄汤	治湿滞脚气。羌活，钱半。当归，一钱。枳实，五分。大黄酒煨，三钱。水一钟半，煎八分。食前空心温服，以利为度。
古方八阵	攻阵		三四	羌活导滞汤	治风湿实滞脚气。羌活，独活，各半两。防己，当归，各三钱。枳实，麸炒，二钱。大黄，酒煨，一两。右每服五，七钱，水一钟半，煎至七分。温服，量虚实加减，微利则已。
古方八阵	攻阵		三五	牛黄泻心汤	治心经实热，狂言妄语，神志不安。牛黄另研，一两。冰片另研，一分。朱砂，另研，二钱。大黄生，一两。右为细末，和匀。每服一，二钱，冷姜汤或蜜水调下。
古方八阵	攻阵		三六	＜宣明＞三棱散	治积聚，症瘕，?癖不散，坚满痞闷，食不下。三棱，白术炒，各二两。蓬术，当归，各五钱。木香，槟榔，各三钱。右为末。每服三钱，沸汤调下。
古方八阵	攻阵		三七	三棱丸	治血症血瘕，食积痰滞。莪术醋浸炒，三棱，各三两。青皮，麦芽炒，半夏，各一两。右共用好醋一钟，煮干焙为末，醋糊丸，桐子大。每服四十丸，淡醋汤下。痰积，姜汤下。
古方八阵	攻阵		三八	三圣膏	贴积聚症块。石灰，十两。官桂，半两，为末。大黄，一两，锦纹者，为末。右将石灰细筛过，炒红，急用好醋熬成膏，入大黄，官桂末搅匀，以磁器收贮，用泊纸或柿漆纸摊贴患处，火烘熨之。
古方八阵	攻阵		三九	＜良方＞桃仁煎	治血瘕。桃仁，大黄炒，各一两。?虫，半两，炒黑。朴硝，一两。右为末，以醇醋一钟，磁器中煮三分，下前三味，不住手搅，煎至可丸，乃下朴硝，丸如桐子大。不吃晚食，五更初温酒下五丸，日午下秽物，如未见，再服。仍以调气血药补之。立斋曰：向在毗陵，一妇人小便不通，脐腹胀甚。予诊之曰：此血瘕也。用前药一服，腹痛，下瘀血血水即愈。此药猛烈大峻，气血虚者，斟酌与之。
古方八阵	攻阵		四十	穿山甲散	治症痞瘀血，心腹作痛。穿山甲炒焦，鳖甲醋炙，赤芍药，大黄炒，干漆炒烟尽，桂心，各一两。川芎，芫花醋炒，归尾，各半两。麝香，一钱。右为末。每服一钱，酒调下。
古方八阵	攻阵		四一	子和禹功散	泻水之剂。黑丑头末，四两。茴香，一两，炒。或加木香一两。右为细末。以生姜自然汁调一，二钱，临卧服。
古方八阵	攻阵		四二	子和濬川散	治一切痰饮，十种水气。甘遂?裹煨，芒硝，各二钱。郁李仁，一钱。大黄，牵牛末，各三钱。右为末，滴水丸，桐子大。每服五十丸，温水下。
古方八阵	攻阵		四三	稀涎散	吐顽痰。牙皂炙去皮弦，一钱。藜芦，五分。右为细末。每服五分或一，二钱，浆水调下。牙关不开者灌之。
古方八阵	攻阵		四四	大异香散	治积聚胀满。三棱，蓬术，青皮，陈皮，枳壳炒，藿香，香附，半夏?，桔梗，益智，各一钱半。炙甘草，五分。右分二贴，水二钟，姜三片，枣一枚，煎七分。食远服。
古方八阵	攻阵		四五	＜经验＞流金膏	治一切火痰欬逆等证。白石膏微煆研细，大黄锦纹者椎碎酒浸半日蒸晒九次，各二两。黄芩酒洗，橘红，各两半。连翘，川芎，桔梗，贝母，各一两。胆星，苏州薄荷，香附，各五钱。右为极细末，炼蜜丸，弹子大。午后临卧细嚼一丸。忌酒?诸湿热物。按此方当去川芎，桔梗，效必更速。
古方八阵	攻阵		四六	子和通经散	治妇人气逆血闭。陈皮去白，当归，各一两。甘遂以?包勿令透水煮百余滚取出用冷水浸过去?焙干，一两。右为细末。每服三钱，温汤调下，临卧服。
古方八阵	攻阵		四七	＜外台＞苦楝汤	治蚘虫。苦楝根东引不出土者，刮去皮土，取内白皮二两，水三碗，煎一碗半，去柤，以晚米三合煮糜粥。空心先以炙肉一片嚼之，引虫向上，次吃药粥一，二口，少顷又吃，渐渐加至一碗，其虫下尽而愈。
古方八阵	攻阵		四八	＜宣明＞三花神祐丸	治一切沉积痰饮，变生诸病，或气血壅滞，湿热郁结，走注疼痛，风痰胀满等证。子和神祐丸用黑丑一两，无轻粉。黑丑取头落末，二两。大黄，一两。芫花醋浸炒，大戟醋浸炒，甘遂?裹煨，各五钱。轻粉，一钱。右为细末，滴水为丸，小豆大。初服五丸，每服加五丸，温水下，日三服，以快利为度。欲速下者，宜八九十丸或百余丸。凡痞满甚者，以痰涎壅盛，顿攻不开，则转加痛闷，须渐进之，初服止三丸，每加二丸，至快利即止。
古方八阵	攻阵		四九	木香槟榔丸	杀下诸虫。槟榔，一两。木香，鹤虱，贯众，锡灰，干漆烧烟尽，使君子，各五钱。轻粉，一钱。雷丸，巴豆仁，各二钱半。?糊丸，麻子大。每服二十丸，五更粥饮下，或煎菖蒲石榴汤下。
古方八阵	攻阵		五十	＜宝鉴＞木香槟榔丸	治一切气滞，心腹痞满，?肋胀闷，大小便涩秘不通。木香，槟榔，青皮去瓤，陈皮去白，枳壳麸炒，蓬术煨切，黄连，各一两。黄檗去皮，香附炒，大黄炒，各三两。黑丑取头落末，四两。滴水为丸，豌豆大。每服三五十丸，食远姜汤送下，以微利为度。
古方八阵	攻阵		五一	遇仙丹	追虫逐积，消澼利痰，万病可除。黑丑头末，槟榔，各一斤。大黄，半斤。三棱，莪术醋炙，各四两。木香，二两。右为末，用大皂角去子打碎，煎浓汤去滓，煮?糊为丸，桐子大。每服四五十丸，以强弱为加减，五更茶清下，如未通，再饮温茶助之。下虫积恶物尽了，白粥补之。
古方八阵	攻阵		五二	备急丸	治胃中停滞寒冷之物，心腹作痛如锥，及胀满下气，并卒暴百病，中恶客忤，口噤卒死皆治之。易老名独行丸。＜脾胃论＞名备急大黄丸。巴霜，大黄，干姜，俱为末。右等分，和匀炼蜜丸，石臼内杵千余下如泥，丸如小豆大。夜卧时温水下一丸，气实者加一，二丸，如卒病，不计时候服。如卒死口噤，即斡口折齿灌之。司空裴秀亦作散用，用其急也。孕妇忌用。
古方八阵	攻阵		五三	＜和剂＞神保丸	治心膈痛，腹痛，血痛，肾气?下痛，大便不通，气噎，宿食不消。木香，胡椒，各二钱半。干蝎，七枚。巴豆，十粒，去皮心研。右为末，汤浸蒸饼丸，麻子大，朱砂三钱为衣。每服五丸，用柿蒂汤，或姜，醋，茶，蜜，茴香，木香等汤，随宜送下。
古方八阵	攻阵		五四	＜宝藏＞感应丸	治宿食积滞腹痛，胸膈痞闷，疼痛吐泻。南木香，肉豆蔻，丁香，各两半。干姜炮，一两。巴霜，七十粒。百草霜，二两。杏仁，一百四十粒，去皮尖，研。右先将前四味为末，后入三味同研匀，外用好黄蜡六两溶化，以绢滤净，更用好酒一升，于银，石器内煮蜡数沸，倾出，其蜡自浮，听用。凡春夏修合，先用香油一两，铫内熬今香熟，次下酒蜡四两，同化成汁，就铫内乘热拌和前药成剂，分作小锭，油纸裹放，旋丸服之。若秋冬须用香油一两五钱。每服三十丸，空心姜汤下。
古方八阵	攻阵		五五	大金花丸	治中外诸热，淋秘溺血，嗽血，血，头痛骨蒸，欬嗽肺痿。黄连，黄芩，黄檗，栀子，大黄，各等分。右为细末，滴水丸，小豆大。每服三十丸，凉水，茶清任下。本方去大黄，倍加栀子，名栀子金花丸。
古方八阵	攻阵		五六	＜千金＞大硝石丸	治痞积。硝石，六两。大黄，八两，另研。人参，甘草，各三两。右为细末，用好陈醋三升，以磁器微火熬丸。每入醋一升，先入大黄，不住手搅使微沸，尽一刻又入一升，再熬微干，又下一升，并下余药再熬，使可丸，如鸡子黄大，每服一丸，白汤化下；或丸如桐子大，每服三五十丸。服后当下如鸡肝，或如米泔赤黑色等物乃效。下后忌风冷，宜软粥将息。
古方八阵	攻阵		五七	东垣枳实导滞丸	治伤湿热之物，不得旋化而作痞满，闷乱不安。黄芩，茯苓，白术，黄连，各三钱。枳实热炒，神?，各五钱，炒。泽泻，二钱。大黄煨，一两。右为末，汤浸蒸饼为丸。食远白汤下五十丸。
古方八阵	攻阵		五八	＜秘方＞化滞丸	理诸气，化诸积。夺造化，有通塞之功；调阴阳，有补泻之妙。久坚沉痼者，磨之自消；暴滞积留者，导之自去。此与邓山房感应丸略同，但彼方犹有沉香，檀香，砂仁，香附四味。南木香，丁香，青皮，橘红，黄连，各二钱半。莪术煨，三棱，各五钱。半夏?，三钱。上八味，共为细末。巴豆，去壳，滚汤泡去心膜，用好醋浸少顷，慢火熬至醋干，用六钱研细，入前药，又研匀，再入后乌梅膏。巴豆若干，止用梅四钱五分。乌梅肉，焙软为末，用五钱，以米醋调略清，慢火熬成膏，和入前药。右和匀，用白?八钱调厚糊丸，萝卜子大。每服五，七丸，壮人十丸，五更空心用陈皮汤下。不欲通者，以津下。知所积物，取本汁冷下。停食饱闷，枳壳汤下。因食，吐不止，以津咽下即止。妇人血气痛，当归汤下。赤痢，冷甘草汤下。白痢，冷干姜汤下。心痛，石菖蒲汤下。诸气痛，生姜陈皮汤下。肠气，茴香酒下。若欲推荡积滞，热姜汤下，仍加数丸；未利，再服。利多不止，饮冷水一，二口即止。此药得热即行，得冷即止。小儿疳积，量大小饮汤下。妊娠勿服。
古方八阵	攻阵		五九	化铁丹歌	八梅十六豆，一豆管三椒；青陈各半两，丁木不相饶。将来研作末，醋打?糊调；丸如黍米大，日晒要坚牢。五分或三分，强弱或儿曹。任意作引下，是铁也能消。
古方八阵	攻阵		六十	陈米三棱丸	消积聚，去米?五谷等积。陈仓米，一两，用新巴豆五枚去壳，同米慢火炒，巴豆焦色，去豆不用。陈皮，三棱煨，砂仁，麦芽，各二钱。南香木，一钱。右为末，醋糊丸，绿豆大。每服十五丸至二十丸，食远姜汤下。
古方八阵	攻阵		六一	＜局方＞温白丸	治心腹积聚，症癖痞块，大如杯碗，胸?胀满，呕吐，心下坚结，旁攻两?，如有所碍，及一切诸风，身体顽麻，三十六种遁尸注忤，十种水病，痞塞心痛，腹中一切诸疾，但服此药，无不除愈。川乌制，二两。皂角炙皮去皮弦，吴茱萸汤泡一宿炒，石菖蒲，柴胡，桔梗去芦炒，厚朴姜制，紫菀，人参，黄连去须，茯苓，干姜炮姜，肉桂，川椒去目炒，巴霜，各五钱，另研。右为末，八巴豆研匀，蜜丸，桐子大。每服三丸。姜汤下。按：此方与海藏万病紫菀丸大同，但彼多羌活，独活，防风三味，止用巴霜二钱，而群药更倍，随证用引送下，与此为稍异也。洁古治法：肝积肥气，温白丸加柴胡，川芎。心积伏梁，温白丸加菖蒲，黄连，桃仁。脾积痞气，温白丸加吴茱萸，干姜。肺积息奔，温白丸加人参，紫菀。肾积奔豚，温白丸加丁香，茯苓，远志。
古方八阵	攻阵		六二	陈氏温白丸	方在小儿九十。驱风豁痰定惊。
古方八阵	攻阵		六三	丹溪阿魏丸	治内积。阿魏醋煮作糊，糖毬子，各一两。黄连，六钱。连翘，五钱。右为末，阿魏糊丸，桐子大。每服二三十丸，白汤送下。
古方八阵	攻阵		六四	＜医林＞阿魏丸	治诸般积聚，症瘕痞块。山楂肉，南星皂角水浸，半夏，麦芽炒，神?炒，黄连，各一两。连翘，阿魏醋浸，栝蒌仁，贝母，各五钱。风化硝，石咸，萝卜子炒，胡黄连，各二钱半。右为末，姜汤浸蒸饼为丸，桐子大。每服五十丸，食远姜汤下。
古方八阵	攻阵		六五	守病丸	此药名为守病，朱砂加上雄黄，硼砂轻粉要相当，去皮巴霜半两。磠砂合济有功，乳香五钱随良。蜜丸一粒放毫光，取下多年积胀。
古方八阵	攻阵		六六	＜简易＞胜红丸	治脾积气滞，胸膈满闷，气促不安，呕吐清水，丈夫酒积，妇人脾血积，小儿食积并治。三棱，蓬术各醋煮，青皮，陈皮，干姜，良姜，各一两。香附，二两，炒。右为末，醋糊丸，桐子大。每服三四十丸，姜汤下。
古方八阵	攻阵		六七	＜御院＞助气丸	治三焦痞塞，胸膈饱闷，气不流通，蕴结成积，?癖气块，并皆治之。三棱炮，莪术炮，各一两。青皮，橘红，白术，各五钱。木香，槟榔，枳壳，各三钱。右为末，糊丸桐子大。每服五十丸，米汤下。
古方八阵	攻阵		六八	＜局方＞三黄丸	治三焦积热，咽喉肿闭，心膈烦躁，小便赤涩，大便柲结。黄芩，黄连，大黄，各等分。炼蜜丸，桐子大。每服四五十丸，白汤送下，或淡盐汤亦可。此方为汤，即名泻心汤。
古方八阵	攻阵		六九	东垣雄黄圣饼子	治一切酒食伤脾，积聚满闷等证。巴豆百枚，去膜油。雄黄，半两。白?，十两，炒，罗过。右二味为细末，同?和匀，用新汲水搅和作饼如手大，以水煮之，候浮于汤上，看硬软捏作小饼子。每服五，七饼，加至十饼，十五饼，嚼食一饼利一行，二饼利二行。食前茶酒任下。
古方八阵	攻阵		七十	河间舟车丸	治一切水湿蛊腹，痰饮癖积，气血壅满，不得宣通，风热郁痺，走注疼痛，及妇人血逆气滞等证。黑丑头末，四两。甘遂?裹煨，芫花，大戟但醋炒，各一两。大黄，二两。青皮，陈皮，木香，槟榔，各五钱。轻粉，一钱。取虫加芜荑半两。右为末，水糊丸，如小豆大。空心温水下，初服五丸，日三服，以快利为度。服法如前三花神祐丸。
古方八阵	攻阵		七一	子和导水丸	大黄，黄芩，各二两。滑石，黑丑头末，各四两。加法：甘遂一两，去湿热腰痛，泄水湿肿满，久病则加。白芥子一两。去遍身走注疼痛宜加。朴硝一两，退热散肿毒止痛，久毒宜加。郁李仁一两，散结滞，通关节，润肠胃，行滞气，通血脉宜加。樟柳根一两，去腰腿沉重宜加。右为细末，滴水丸，桐子大。每服五十丸，或加至百丸，临卧温水下。
古方八阵	攻阵		七二	子和神芎丸	治心经积热，风痰壅滞，头目赤肿，疮疖咽痛，胸膈不利，大小便秘，一切风热等证。大黄生，黄芩，各二两。黑丑头末生，滑石，各四两。黄连，川芎，薄荷叶，各半两。滴水丸，桐子大。每服五十丸，食后温水下。＜局方＞无黄连。
古方八阵	攻阵		七三	＜三因＞小胃丹	上可去胸膈之痰，下可利肠胃之痰。芫花，大戟俱醋炒，甘遂?裹煨，各一两。大黄酒拌蒸，一两半。黄檗炒褐色，二两。右为细末，粥丸，麻子大。每服十丸，温水下。
古方八阵	攻阵		七四	清气化痰丸	南星，半夏，各八两，用皂角，白矾，生姜各三两，水十碗煮至五碗，取汤浸星，夏二日，却煮至无白点为度，晒干听用。橘红，槟榔，各二两。木香，沉香，各一两。苍术米泔浸炒，四两。右为末，姜汁糊丸。淡盐汤，白汤任下。
古方八阵	攻阵		七五	丹溪清气化痰丸	治上焦痰火壅盛，欬嗽烦热口渴，胸中痞满。南星制，三两。半夏制，黄连，黄芩，各五两。栝蒌仁，杏仁去皮尖，茯苓，各四两。枳实炒，陈皮，各六两。甘草。右为细末，姜汁煮糊丸，桐子大。每服五十丸，姜汤下。
古方八阵	攻阵		七六	法制清气化痰丸	顺气快脾，化痰消食。南星去皮，半夏，各四两，用皂角，白矾，干姜各四两，入水五碗，煎至三碗，去柤，却入南星，半夏浸二日，再煮至星，夏俱无白点为度，晒干加后药。陈皮，青皮，苏子炒，神?炒，麦芽炒，萝卜子炒另研，杏仁去皮尖炒，葛根，山楂，香附，各二两。右为末，汤泡蒸饼丸，桐子大。每服五七十丸，临卧，食后茶汤下。
古方八阵	攻阵		七七	隐君滚痰丸	治一切湿热食积等痰，窠囊老痰。一方礞石止用五钱，外加百药煎五钱，乃能收敛周身痰涎，聚于一处，然后利下，所以甚效。礞石硝煆金色，一两。大黄酒蒸，黄芩去朽者，各半斤。沉香，五钱。右为细末，滴水为丸，桐子大。每服三五十丸，量人强弱加减。凡服滚痰丸之法，必须临卧就床，用热水一口许，只送过咽，即便仰卧，令药徐徐而下；服后须多半日勿饮食起坐，必使药气除逐一焦痰滞恶物，过膈入腹，然后动作，方能中病。或病甚者，须连进二，三次，或壮人病实者，须多至百丸，多服无妨。
古方八阵	攻阵		七八	子和朱砂滚涎丸	治五痫。朱砂，白矾生，硝石，赤石脂，等分。右为细末，研蒜膏为丸，绿豆大。每服三五十丸，食后荆芥汤下。
古方八阵	攻阵		七九	丹溪青礞石丸	解食积，去湿痰，重在风化硝。南星，二两，切片，用白矾末五钱，水浸一二日，晒干，又云一两。半夏，一两，汤泡切片，以皂角水浸一日，晒干。黄芩姜汁炒，茯苓，枳实炒，各一两。礞石，二两，槌碎，焰硝二两同入小砂罐内，瓦片盖之，铁线缚定，盐泥固济，晒干，火煆红，候冷取出。法制硝，同莱菔水煮化，去卜，绵滤令结，复入腊月牛胆内风化之。或只用风化硝一两。右为末，神?糊丸，桐子大。每服三五十丸，白汤下。又方：半夏，二两。白术，礞石，各一两。黄芩，五钱。茯苓，陈皮，各七钱半。风化硝，二钱。右为末，丸同前。
古方八阵	攻阵		八十	节斋化痰丸	润燥开郁，降火消痰，治老痰郁痰结成粘块，凝滞喉间，肺气不清，或吐咯难出。皆因火邪炎上，凝滞于心肺之分，俱宜开郁降火消痰，缓而治之，庶可效耳。天门冬去心，黄芩酒炒，海粉另研，栝蒌仁另研，橘红，各一两。连翘，香附淡盐水浸炒，桔梗，各五钱。青黛另研，芒硝另研，各三钱。右为细末，炼蜜入姜汁少许捣丸，龙眼大。噙嚼一丸，清汤送下，或丸如绿豆大，淡姜汤送下五六十丸。此等老痰，大约饮酒人多有之，酒气上蒸，肺与胃脘皆受火邪，故结而成痰。此方天冬，黄芩泻肺火，海石，芒硝咸以软坚，栝蒌润肺消痰，香附，连翘开郁降火，青黛去郁火，故不用辛燥等药。
古方八阵	攻阵		八一	＜医林＞辰砂化痰丸	治风化痰，安神定志，止嗽除坚。辰砂另研，明矾另研，各五钱。南星制，一两。半夏?，三两。右为细末，姜汁糊丸，绿豆大，朱砂为衣。每服三十丸，食后姜汤下。
古方八阵	攻阵		八二	＜三因＞控涎丹	凡人忽患胸背手足腰胯疼痛，牵引钓动，时时走易不定，不可忍者，或手足冷痺，气脉不通，是皆痰涎在心膈上下，故为此证。真白芥子，紫大戟去皮，甘遂?裹煨，各等分。右为末，糊丸，桐子大。临卧淡姜汤或温水下五，七丸至十丸。痰甚者，量加之。
古方八阵	攻阵		八三	＜医林＞乌巴丸	治胸膈久为顽痰所害，面色青白浮肿，不思饮食，遍身疼痛，夜间气壅不得睡，往来寒热，手足冷痛，不得转侧，屡用痰药坠之不下，取之不出，此是顽痰坚滞，宜此药利下之则愈，未利再服。乌梅肉，二两。巴霜，五粒，去油。右用水二碗，砂锅内将乌梅肉煮烂，候火稍干，入巴豆，将竹片搅如稠糊，取出捣为丸，桐子大。每服七丸，九丸，十丸，十一丸，或十五丸，姜汤下，不拘时。
古方八阵	攻阵		八四	＜御药＞吐痰方	治中有痰瘀癖者。用白矾一两，水二升，煮一升，入蜜一合，更煮少时。温服。须臾即吐，如未吐，再饮热水一盏，吐痰为效。
古方八阵	攻阵		八五	人参利膈丸	方在和阵一六六。治痰逆嗝噎圣药。
古方八阵	攻阵		八六	＜和剂＞青木香丸	治胸膈噎塞，气滞不行，肠中水声，呕哕痰逆，不思饮食，宽中和膈。黑丑炒香取头末，十二两。破故炒，荜茇，各四两。木香，二两。槟榔用酸粟米饭裹，湿纸包，火煨令纸焦，去饭，四两。右为末，滴水为丸，绿豆大。每服三四十丸，茶汤，热水任下。
古方八阵	攻阵		八七	消痞核桃	莪术酒洗，当归酒洗，白芥子，急性子，各四两，俱捣碎。皮硝，海粉，各八两。大核桃，百枚。右先以群药入砂锅内，宽水煮一二沸，后入大核桃重五钱者百枚，同煮一日夜，以重一两为度，取起晾干。先用好膏药一个，掺阿魏一钱，麝香半分，量痞大小贴任，以热手磨擦。每空心服前桃一个，三日后二个，以至三个。服完后，须四须汤之类，数贴即愈。
古方八阵	攻阵		八八	熨痞方	一层用麝香二，三分肉上。二层阿魏一，二钱。三层芒硝一，二两铺盖于上。右先用荞麦?和成条，量痞大小围住，铺药于内，以青布盖之，随烧热砖四，五块，轮流布上熨之，觉腹中气行宽快，即是痞消之兆。以手烘热摩之亦妙。内须服调养气血之药。
古方八阵	攻阵		八九	开结导饮丸	方在和阵二七八。治饮食不消，心下痞闷，腿脚肿痛。
古方八阵	攻阵		九十	＜局方＞犀角丸	除三焦热邪，及痰涎壅滞，肠胃燥涩，大小便难。黄连去须，犀角镑，各十两。人参，二十两。大黄，八十两。黑丑炒捣取头末，六十两。右为细末，炼蜜丸，梧子大。每服十五丸至二十丸，临卧汤下，更量虚实加减。
古方八阵	攻阵		九一	＜河间＞犀角丸	治癫痫发作有时，扬手掷足，口吐痰涎，不省人事，暗倒屈伸。犀角末，半两。赤石脂，三两。朴硝，二两。白僵蚕，薄荷，各一两。右为末，?糊丸，梧子大。每服二三十丸，温水下，日三服，不拘时。如觉痰多，即减其数。忌油腻炙。
古方八阵	攻阵		九二	麻仁丸	治大便秘结，胃实能食，小便热赤者。芝麻，四两，研取汁。杏仁，四两，去皮尖，研如泥。大黄，五两。山栀，十两。右为末，炼蜜入麻汁和丸，桐子大。每服五十丸，食前白汤下。
古方八阵	攻阵		九三	＜局方＞脾约丸	此即仲景麻人丸。仲景曰：趺阳脉浮而涩，浮则胃气强，浮涩则小便数，浮涩相搏，大便则难，其脾为约，麻人丸主之。亦名润肠丸。治脏腑不和，津液偏渗于膀胱，以致小便利，大便秘结者。大黄蒸，杏仁去皮尖炒，厚朴，麻仁，各四两。枳实，二两。炼蜜丸，桐子大。每服二十丸，白滚汤下，日三服，渐加，以和为度。
古方八阵	攻阵		九四	＜局方＞七宣丸	治风气结聚，宿食不消，心腹胀满，胸膈否塞，风毒肿气连及头面，大便秘涩，小便时数，脾胃气壅，不能饮食。东垣云：治在脉则涩，在时则秋。柴胡，枳实，诃子肉，木香，各五两。炙甘草，四两。桃仁炒，去皮尖，六两。大黄蒸，十五两。右为末，炼蜜丸，桐子大。每服二十丸，食远米饮下，渐加至四五十丸，以利为度。觉病退，止服。
古方八阵	攻阵		九五	＜局方＞七圣丸	治风气壅盛，痰热结搏，心烦面赤，咽干口燥，肩背拘急，胸膈胀满，腹?否闷，腰膝沉重，大便闭结，小便赤涩。东垣曰：治在脉则弦，在时则春。木香，槟榔，川芎，肉桂，羌活，各五钱。郁李仁炮去皮，大黄半生半熟，各一两。右为末，炼蜜丸，小豆大。每服十五丸至二十丸，食后临卧白汤下。
古方八阵	攻阵		九六	＜三因＞红丸子	消食疟。胡椒，一两。阿魏，一钱，醋化。青皮，炒，三两。莪术，三棱醋煮一伏时，各二两。右为末，另用陈仓米末同阿魏醋煮糊丸，桐子大。炒土朱为衣。每服七十丸，姜汤下。
古方八阵	攻阵		九七	追虫丸	取一切虫积。黑丑头末，槟榔各八钱。雷丸醋炙，南木香，各二钱。右为末，用茵陈二两，大皂角，苦楝皮各一两，煎浓汁丸，绿豆大。壮大人每服四钱，小人弱人或一钱五分，量人虚实，于五更时用砂糖水吞下，待追去恶毒虫积二，三次，方以粥补之。
古方八阵	攻阵		九八	＜医林＞化虫散	雷丸，二粒。槟榔，二枚。鹤虱，一钱。使君子，七枚，轻粉，少许。右为末，分二服。候晚欬以精猪肉一两切成片，用皂角浆泡一宿，至五更慢火炙熟，乃以香油拭肉上，候温，取前药一服擦肉上，略烘过食之。至巳时虫下了，乃进饮食。
古方八阵	攻阵		九九	万应丸	下诸虫。槟榔，五两。大黄，半斤。黑丑头末，四两。皂角不蛀者，十条。苦楝根皮，一升。右先将苦楝皮，皂角二味，用水二大碗熬成膏子，搜和前三味为丸，桐子大，以沉香，雷丸，木香各一两为衣，先用沉香衣，后用雷丸，木香衣。每服三钱，四更时用砂糖水送下。
古方八阵	攻阵		百	妙应丸	一名剪红丸。杀诸虫。大黄，牵牛头末，槟榔，各三两。雷丸，钖灰，各五钱。大戟，三钱。鹤虱，使君子煨，茴香，贯众，各二钱半。轻粉，少许。苦楝根，一两。右为细末，用皂角煎膏丸服。每服五六十丸，随弱强加减，五更初茶清下。如未通，再吃温茶助之。下虫积尽了，白粥补之。
古方八阵	攻阵		百一	＜运气＞五瘟丹	治瘟疫火证。黄芩，黄檗，黄连，山栀，香附，紫苏，甘草稍，大黄。右以前七味生为末，用大黄三倍煎浓汤，去滓和药，丸如鸡子大。朱砂，雄黄为衣，贴以金箔。每用一丸，取泉水七碗浸化，可服七人。前药甲己年以甘草稍为君，乙庚年黄芩为君，两辛年黄檗为君，丁壬年山栀为君，戊癸年黄连为君。为君者，多一倍也。余四味同香附，紫苏为臣者，减半也。
古方八阵	攻阵		百二	大青丸	治时行瘟病发热，上膈结热。薄荷，栀子，黄芩，黄连，甘草，各三钱。连翘，六钱。大黄，玄明粉，各八钱。右为细，末以青蒿自然汁为丸，绿豆大，雄黄为衣。每服五六十丸，白滚汤下。若治杂病发热者，以朱砂或青黛为衣。
古方八阵	攻阵		百三	朱砂丸	治卒时中恶垂死。朱砂研，附子炮去皮脐，雄黄明者，各一两。麝香，一分，另研。巴豆，二十粒，去油。右研匀，炼蜜和捣为丸，麻子大。每服三丸，不拘时粥饮下。如不利，更加三丸至七丸，以利为度。
古方八阵	攻阵		百四	李氏八毒赤丸	治一切邪祟鬼疰，服之即愈。雄黄，朱砂，礜石，附子炮，藜芦，牡丹皮，巴豆，各一两。蜈蚣，一条。右为末，炼蜜丸，如小豆大。每服五，七丸，凉水送下，无时。＜卫生宝鉴＞云：副使许可道宿驿中，夜梦一妇人于?下打一拳，遂痛不止，而往来寒热，不能食，乃鬼击也。＜名医录＞云李子豫八毒赤丸，名为杀鬼杖子。遂与药三粒，卧时服，明旦下清水二斗而愈。又陈庆玉子，因昼卧水仙庙，梦得一饼食之而心腹痞满，病及一年，诸治不效。余诊之，问其始末，因思此疾既非外感，又非内伤，惟八毒赤丸颇为相当。遂与五七丸，下清黄涎斗余，渐得气调，后以别药理之，数月而愈。
古方八阵	攻阵		百五	仲景瓜蒂散	治伤寒头不痛，寸脉微浮，胸中痞，气上冲咽喉不息者，此为胸有寒也，当吐之。瓜蒂熬黄，赤小豆，等分。右二味，各别捣筛为散，然后合之，取一钱匕，以香豉一合，用热汤七合煮作稀糜，去滓取汁和散，温顿服之。不吐者，少少再加，得快吐乃止。诸亡血虚家不可与瓜蒂散。
古方八阵	攻阵		百六	子和独圣散	吐积蓄痰涎。甜瓜蒂，不拘多少，微炒。为细末。每服一，二钱，虀汁调服。膝痛加全蝎，头痛加郁金服，吐之。
古方八阵	攻阵		百七	茶调散	吐除痰积。瓜蒂，二钱。好茶，一钱。右为末。每服二钱，虀汁调服。
古方八阵	攻阵		百八	陈氏独圣散	方在外科五六。治疮疡气血凝滞。
古方八阵	攻阵		百九	＜良方＞独圣散	方在妇人十八。治妊娠伤触动胎，腹痛下血。
古方八阵	攻阵		百十	钱氏独圣散	方在痘疹七八。治痘疮倒靥陷伏。
古方八阵	攻阵		百十一	木通散	凡男子妇人?肋苦痛。木通去节，青皮，萝卜子炒，茴香，川楝子取肉用巴豆半两同炒黄去巴豆，各一两。滑石另研，莪术，木香，各半两。右为细末。每服三钱，不拘时，用?白汤调服，甚者不过三服。
古方八阵	攻阵		百十二	＜金匮＞大黄附子汤	治寒气内积，?下偏痛。大黄，三两。附子，三枚，炮。细辛，二两。右三味，用水五升，煮取二升，分温三服。若强人煮取二升半，分温三服。服后如人行四五里，更进一服。
古方八阵	攻阵		百十三	＜金匮＞外台走马汤	治中恶心痛，腹胀，大便不通。巴豆，二枚，去皮心，熬。杏仁，二枚。右二味，以绵缠令碎，热汤二合捻取白汁，饮之当下。通治飞尸鬼击病。老小量用。
古方八阵	散阵		一	仲景麻黄汤	治太阳经伤寒，发热无汗，恶寒及身痛。此峻逐阴邪之方也。麻黄，桂枝，各三两。甘草，一两。杏仁，七十个。右四味，以水九升，先煮麻黄减二升，去沫，内诸药，煮取三升半，去柤。温服八合，覆取微汗。
古方八阵	散阵		二	麻黄加术汤	治风湿。即前方加白术四两。
古方八阵	散阵		三	仲景麻黄附子细辛汤	治少阴伤寒，始得之，脉虽沉而反发热者，此阴分之表证也，宜此主之。并治寒气厥逆，头痛，脉沉细者。麻黄去节，细辛，各二两。附子，一枚，炮去皮，切八片。右三味，以水一斗，先煮麻黄减二升，去上沫，内药煮取三升，去滓。温服一升，日三服。
古方八阵	散阵		四	＜金匮＞麻黄杏仁薏苡甘草汤	治风湿一身尽痛，发热，日晡剧者。因汗出当风，或久伤取冷所致。麻黄去节汤泡，薏仁，各半两。甘草炙，一两。杏仁，十个，去皮尖，炒。右每服四钱，水一盏半，煮八分。温服取微汗，避风。
古方八阵	散阵		五	仲景麻黄附子甘草汤	治少阴伤寒，二三日，无别证，用此微发其汗，并治风湿通身浮肿。麻黄去节，甘草炙，各三两。附子，一枚，炮去皮。右三味，以水七升，先煮麻黄两沸，去上沫，内诸药，煮取三升，去滓。温服一升，日三服。
古方八阵	散阵		六	＜金匮＞麻黄甘草汤	治腰已上水肿者，宜此汗之。麻黄，半两。甘草，二钱半。右咀。用水二钟，先煮麻黄三四沸，去沫，入甘草，再煎至八分。食远热服取汗。有人患气喘，积久不瘥，遂成水肿，服此效。
古方八阵	散阵		七	仲景大青龙汤	治伤寒头痛发热，无汗而烦躁。麻黄，三钱。桂枝，生姜，各一钱。杏仁，五枚。甘草，五分。大枣，一枚，此非古数。石膏，半鸡子大一块。水一钟半，煎分二服。
古方八阵	散阵		八	仲景小青龙汤	治伤寒表不解，心下有水气，呕哕而欬，发热，或渴，或利，或小水不利，小腹满而喘，并治肺经受寒，欬嗽喘急，宜服此以发散表邪。麻黄去节，桂枝，芍药，甘草，细辛，干姜，各三两。半夏，五味，各半升。右八味，以水一斗，先煮麻黄减二升，去上沫，内诸药，煮取三升。温服一升。按：右方乃仲景古法，今当随证轻重，酌宜用之。
古方八阵	散阵		九	仲景桂枝汤	治太阳经伤风，发热，自汗，恶风。桂枝，芍药，生姜，各三两。甘草，二两。大枣，十二枚。右以水七升，微火煮取三升，去滓。适寒温服一升。服已须臾，食热稀粥一升余以助药力，温覆一时许，令遍身微似有汗者佳，不可令如水流漓，病必不除。
古方八阵	散阵		十	桂枝加黄耆汤	治黄疸脉浮者，当以汗解之。即前桂枝汤加黄耆二两。
古方八阵	散阵		十一	桂枝加大黄汤	即前桂枝汤内加大黄一两。
古方八阵	散阵		十二	栝蒌桂枝汤	治痉。即前桂枝汤加栝蒌根二两。
古方八阵	散阵		十三	仲景桂枝人参汤	治太阳伤寒，表里不解，?热下利者。桂枝去皮，炙甘草，各四两。白术，人参，干姜，各三两。右五味，以水九升，先煮四味取五升，后内桂枝，更煮取三升。温服一升，日再夜一服。
古方八阵	散阵		十四	仲景桂枝麻黄各半汤	治太阳伤寒如疟状，发热恶寒，不能得汗，热多寒少而身痒者。桂枝去皮，麻黄去节，芍药，甘草炙，生姜切，各一两。大枣，四枚，擘。杏仁，二十四个，汤浸，去皮尖。右七味，以水五升，先煮麻黄一，二沸，去上沫，内诸药，煮取一升八合，去滓。温服六合。
古方八阵	散阵		十五	桂枝附子汤	方在热阵三十。治伤寒风湿身痛。
古方八阵	散阵		十六	桂枝甘草汤	方在热阵四四。治过汗心悸。
古方八阵	散阵		十七	桂枝葛根汤	方在痘疹三七。解散寒邪。
古方八阵	散阵		十八	仲景柴胡桂枝汤	治伤寒发热，微恶寒，支节烦疼，微呕，心下支结，外证未去者。柴胡四两。桂枝去皮，人参，黄芩，芍药，生姜，各一两半。甘草炙，一两。半夏，二合半。大枣，六枚，擘。右九味，以水七升，煮取三升，去滓。温服。
古方八阵	散阵		十九	仲景小柴胡汤	治邪在肝胆半表半里之间，寒热往来，喜呕，或日晡发热，?痛耳聋，郁怒痎疟等证。柴胡，半斤。半夏，半升。人参，黄芩，生姜，甘草，各三两。大枣，十二枚，擘。右七味，以水一斗二升，煮取六升，去滓，再煎取三升。温服一升，日三服。若胸中烦而不呕，去半夏，人参，加栝蒌实一枚。若渴者，去半夏，加人参合前成四两半，栝蒌根四两。若腹中痛者，去黄芩，加芍药三两。若?下痞，去大枣，加牡蛎四两。若心下悸，小便不利者，去黄芩，加茯苓四两。若不渴，外有微热者，去人参，加桂三两，温覆取微汗愈。若欬者，去人参，大枣，生姜，加五味子半升，干姜二两。按：右方乃汉时古数也，今方改用，柴胡，二，三钱。半夏，黄芩，各一，二钱。人参，二，三钱。甘草，五，七分。右加姜，枣，水煎服。
古方八阵	散阵		二十	薛氏加味小柴胡汤	亦名柴胡栀子散。治乳母肝火发热，致儿为患，及风热生痰等证。即前方加丹皮，栀子。
古方八阵	散阵		二一	＜良方＞加味小柴胡汤	治伤寒?痛，及少阳厥阴热疟。即前方小柴胡汤加枳壳?炒，牡蛎粉。加姜三片，枣二枚，水二钟，煎服。
古方八阵	散阵		二二	加减小柴胡汤	治脉弦，寒热，腹中痛。即前小柴胡汤去黄芩，加芍药。君姜，枣，水煎服。
古方八阵	散阵		二三	柴胡石膏汤	治少阳阳明外感挟火，头痛口干，身热恶寒拘急。柴胡，二钱。石膏，三钱。甘草，一钱。右用姜，水煎服。气虚者加人参。
古方八阵	散阵		二四	大柴胡汤	方在攻阵七。治表证未除，里证又急，汗下兼行，宜此。
古方八阵	散阵		二五	柴平汤	方在和阵二三三。治湿疟一身尽痛。
古方八阵	散阵		二六	柴苓汤	方在和阵一九二。治身热烦渴泄泻。
古方八阵	散阵		二七	加减柴苓汤	方在和阵一九三。治诸疝。和肝肾，顺气除湿。
古方八阵	散阵		二八	仲景四逆散	治阳气亢极，血脉不通，四肢厥逆，在臂胫之下者。若是阴证，则上过于肘，下过于膝，以此为辨，乃不当用此也。柴胡，芍药，甘草，枳壳，各等分。为细末。每服二钱，米饮调下，日三服。嗽加五味子，干姜各五分。悸者，加桂五分。腹痛，加附子一枚炮令坼。泄利下重者，浓煎韭白汤调服。
古方八阵	散阵		二九	仲景葛根汤	治太阳阳寒，项背强几几，无汗恶风，及太阳阳明合病下利者。此即桂枝汤加麻黄，葛根也。葛根，四两。麻黄去节，生姜，各三两。桂去皮，芍药，甘草炙，各二两。大枣，十二枚，擘。右七味，咀。以水一斗，先煮麻黄，葛根减二升，去沫，内诸药，煮取三升。去滓，温服一升，覆取微似汗，不须啜粥，余如桂枝法将息及禁忌。
古方八阵	散阵		三十	升麻葛根汤	治伤寒阳明经证，目痛鼻干不眠，无汗恶寒发热，及小儿疮疹疫疠等证。升麻，葛根，芍药，甘草，各等分。水二钟，煎一钟。寒多热服，热多温服。
古方八阵	散阵		三一	柴葛解肌汤	此＜槌法＞加减方。治足阳明证，目痛鼻干不眠，头疼，眼眶痛，脉微洪者。柴胡，干葛，甘草，黄芩，芍药，羌活，白芷，桔梗。水二钟，姜三片，枣二枚。＜槌法＞加石膏末一钱煎之，热服。本经无汗恶寒者去黄芩，冬月加麻黄，他时加苏叶。
古方八阵	散阵		三二	葛根?白汤	治伤寒已汗未汗，头痛。葛根，芍药，川芎，知母，各二钱。生姜，二钱。?白，五寸。水二钟，煎一钟服。
古方八阵	散阵		三三	连须?白汤	治伤寒已汗未汗，头痛如破。连须?白切，半片。生姜，二两。水三钟，煎一钟半，分二服。
古方八阵	散阵		三四	＜局方＞参苏饮	治四时感冒伤寒，头痛发热，恶寒无汗，及伤风欬嗽声重，涕唾稠粘，潮热往来。此药解肌宽中，孕妇伤寒，痘疹并治。人参，苏叶，干葛，前胡，陈皮，枳壳，半夏，茯苓，各八分。木香，桔梗，甘草，各五分。水二钟，姜五片，枣一枚，煎八分。热服。
古方八阵	散阵		三五	加减参苏饮	方在痘疹三四。治痘疹初热见点，解利之药。
古方八阵	散阵		三六	败毒散	亦名人参败毒散。治四时伤寒瘟疫，憎寒壮热，风湿风眩项强，身体疼痛，不问老少皆可服。或岭南烟瘴之地，疫疠时行，或处卑湿，脚气痿弱等证，此药不可缺，日三服，以效为度。人参，茯苓，枳壳，甘草，川芎，羌活，独活，前胡，柴胡，桔梗，各等分。水一钟半，姜三片，煎服。或为细末，沸汤点服。
古方八阵	散阵		三七	加味败毒散	方在外科四一。解利足三阳热毒，寒热如疟。
古方八阵	散阵		三八	荆防败毒散	方在痘疹三一。发散痘俱可用。
古方八阵	散阵		三九	＜局方＞五积散	治感冒寒邪，头疼身痛，项背拘急，恶寒呕吐，肚腹疼痛，及寒湿客于经络，腰脚骨髓酸痛，及痘疮寒胜等证。当归，麻黄，苍术，陈皮，各一钱。厚朴制，干姜炮，芍药，枳壳，各八分。半夏炮，白芷，各七分。桔梗，炙甘草，茯苓，肉桂，人参，各五分。川芎，四分。水二钟，姜三片，?白三茎，煎八分。不拘时服。又歌曰：痢后遍生脚痛风，＜局方＞五积自能攻。就中或却麻黄去，酒煮多多服见功。
古方八阵	散阵		四十	十神汤	治时气瘟疫，感冒风寒，发热憎寒，头痛欬嗽无汗。此药不拘阴阳两感，一切发散宜此。紫苏，干葛，升麻，芍药，各一钱。麻黄，川芎，甘草，各八分。白芷，陈皮，香附，各六分。水二钟，姜三片，煎服。
古方八阵	散阵		四一	东垣升阳散火汤	治胃虚血虚，因寒邪郁遏阳气，以致肌表俱热如火，扪之烙手。此火郁发之之剂也。升麻，葛根，羌活，独活，芍药，人参，各五分。防风，炙甘草，各三分。生甘草，二分。柴胡，八分。水一钟半，加生姜三片，煎服。忌生冷。
古方八阵	散阵		四二	升阳益胃汤	方在和阵二五。治秋燥行令，阳气渐，衰恶寒体倦。
古方八阵	散阵		四三	圣散子	治一切山岚瘴气，时行瘟疫，伤寒风湿等疾，有非常之功，如李待诏所谓内寒外热，上实下虚者，此药尤效通神。宋嘉祐中，黄州民病疫瘴大行，得此药痊活者不可胜纪，苏东坡撰文勒石以广其传，圣散子之功益著。徽州郑尚书在金陵，用此方治伤寒，活人甚众。故知其大能发散寒湿，驱除瘴疟，实有超凡之效也。苍术制，防风，厚朴姜炒，猪苓，泽泻煨，各二两。白芷，川芎，赤芍药，藿香，柴胡，各半两。麻黄，升麻，羌活，独活，枳壳，吴茱萸泡，细辛，蒿本，茯苓，各七钱。石菖蒲，草豆蔻，良姜，各八钱。甘草，二两半。大附子，一枚。右为粗末。每服三钱，水二钟，枣一枚，煎八分。稍热服。
古方八阵	散阵		四四	易老九味羌活汤	一名羌活冲和汤。治四时不正之气，感冒风寒，憎寒壮热，头疼身痛，口渴，人人相似者，此方主之。羌活，防风，苍术，各一钱。白芷，川芎，生地，黄芩，甘草，各钱半。细辛，七分。水二钟，姜三片，枣一枚，煎八分。热服取汗。有汗者，去苍术，加白术；渴者，加葛根，石膏。
古方八阵	散阵		四五	六神通解散	方在寒阵十五。治发热头痛，脉洪身热无汗。
古方八阵	散阵		四六	＜局方＞消风百解散	治四时伤寒，头痛发热，及风寒欬嗽，鼻塞声重，或喘急。荆芥穗，麻黄，白芷，苔术，陈皮，各一钱。甘草，五分。水一钟半，加姜，?煎八分。热服。嗽甚者加乌梅一个。
古方八阵	散阵		四七	＜局方＞消风散	一名人参消风散。治风热上攻，头目昏眩，鼻塞声重，及皮肤顽麻，瘾疹瘙痒等证。荆芥穗，炙甘草，人参，川芎，防风，羌活，薄荷，蝉蜕炒，僵蚕炒，茯苓，各二钱。陈皮，厚朴，各一钱。右为末。每服二，三钱，茶清调服，疮癣温酒下。
古方八阵	散阵		四八	子和消风散	照前方，但无荆芥，防风，薄荷，甘草四味。
古方八阵	散阵		四九	二味消风散	治皮肤搔痒不能忍。苏州薄荷叶，蝉蜕去头足土，各等分。右为末。食远温酒调下二钱。
古方八阵	散阵		五十	＜大旨＞黄芩半夏汤	专治寒包热，兼治表里。芩酒炒，半夏，麻黄，紫苏，桔梗，枳壳，杏仁，甘草，等分。水二钟，姜三片，枣二枚，煎八分。食远服。天寒加桂枝。
古方八阵	散阵		五一	＜金匮＞续命汤	治中风肢体不收，口不能言，冒昧不知痛处，拘急不能转侧，并治但伏不得卧，欬逆上气，面目浮肿。麻黄去节，人参，当归，石膏，桂枝，川芎，干姜，甘草，各三两。杏仁，四十枚，去皮尖。右九味，以水一斗，煮取四升，温服一升。当小汗，薄覆脊，凭几坐，汗出则愈。不汗更服。无所禁忌，勿当风。
古方八阵	散阵		五二	＜千金＞小续命汤	通治八风五痺痿厥等证，又于六经分别随证加减用之。麻黄去节，人参去芦，黄芩去腐，芍药，甘草炙，川芎，白术，防己，杏仁去皮尖炒，官桂，各一两。防风，一两半。附子炮去皮脐，半两。右咀。每服五钱，用水一钟半，加姜五片，枣一枚，煎八分。温服。春夏加石膏，知母，黄芩，秋冬加官桂，附子，芍药。可随证增减诸药用。附云岐子加减法：如精神恍惚，加茯苓，远志。心烦多惊，加犀角。骨节间烦疼有热者，去附子，倍芍药。朋间冷痛，倍用桂枝，附子。燥闷，小便涩，去附子，倍芍药，入竹沥一合煎。脏寒下痢，去防己，黄芩，倍附子，白术一两。热痢，减去附子。脚弱，加牛膝，石斛各一两。身痛，加秦艽一两。腰痛，加桃仁，杜仲各半两。失音，加杏仁一两。自汗者，去麻黄，杏仁，加白术。春加麻黄一两。夏加黄芩七钱。秋加当归四两。冬加附子半两。
古方八阵	散阵		五三	＜千金＞大续命汤	即前方＜金匮＞续命汤去人参，加黄芩，荆沥。＜元戎＞方用竹沥。
古方八阵	散阵		五四	续命煮散	补虚消风，通经络，行气血，除瘈疭疼痛。人参，熟地黄，当归，川芎，芍药，防风，荆芥，独活，细辛，葛根，甘草，远志，半夏，各五钱。桂心，七钱半。右每服一两，水二钟，生姜三片，煎八分。温服。汗多者，加牡蛎粉一钱半。
古方八阵	散阵		五五	＜宝鉴＞秦艽升麻汤	治中风手足阳明经，口眼㖞斜，四肢拘急，恶风寒。升麻，葛根，甘草炙，芍药，人参，各半两。秦艽，白芷，防风，桂枝，各三钱。每服一两，水二钟，连须?白头三茎，煎至一钟。食后稍热服，避风寒卧，得微汗即止。
古方八阵	散阵		五六	愈风汤	治中风诸证，当服此药，以行导诸经，则大风悉去，纵有微邪，只从此药加减治之。若初觉风动，服此不致倒仆，此乃治未病之要药也。羌活，甘草，防风，当归，蔓荆子，川芎，细辛，黄耆，枳壳，人参，麻黄，白芷，甘菊，薄荷，枸杞子，知母，地骨皮，独活，秦艽，黄芩，芍药，苍术，生地黄，各四两。肉桂，一两。右咀。每服一两，水二钟，生姜三片，煎七分。空心临卧服。空心一服，吞下二丹丸，谓之重剂。临卧一服，吞下四白丹，谓之轻剂。假令一气之微汗，用愈风汤三两。加麻黄一两，作四服，加姜五，七片，空心服，以粥投之，得微汗则佳。如一旬之通利，用愈风汤三两，加大黄一两，亦作四服，每服加生姜五，七片，临卧煎服，得利为度。又洁古羌活愈风汤：即同前方加柴胡，杜仲，半夏，厚朴，防己，白茯苓，前胡，熟地黄，石膏等丸味，共三十三味，云治肝肾虚，筋骨弱，言语艰难，精神昏愦，风湿内弱，风热体重，或瘦而一肢偏枯，或肥而半身不遂。心劳则百病生，心静则万邪息，此药能安心养神，调阴阳，无偏胜。景岳曰：中风一证，病在血分，多属肝经，肝主风木，故名中风，奈何自唐宋名家以来，竟以风字看重，遂多用表散之药。不知凡病此者，悉由内伤，本无外感，既无外感而治以发散，是速其危耳。若因其气血留滞，而少佐辛温以通行经络则可，若认为风邪，而必用取汗以发散则不可。倘其中亦或有兼表邪而病者，则诸方亦不可废，故择其要者详录之，亦以存古人之法耳。
古方八阵	散阵		五七	胃风汤	治虚风能食，牙关紧急，手足搐挛，胃风面肿。白芷，一钱二分。升麻，二钱。葛根，苍术，蔓荆子，当归，各一钱。甘草炙，柴胡，?本，羌活，黄檗，草豆蔻，麻黄，各五分。水二钟，姜三片，枣二枚，煎八分。温服。
古方八阵	散阵		五八	地黄散	治中风四肢拘挛。干地黄，甘草炙，麻黄去节，各一两。右咀。用酒三升，水七升，煎至四升，去柤，分作八服。日进二服，不拘时。
古方八阵	散阵		五九	东垣羌活附子汤	治冬月犯寒，脑痛齿亦痛，名曰脑风。羌活，苍术，各五分。制附子炮，麻黄，防风，白芷，僵蚕，黄檗，各七分。升麻，甘草，各二分。黄耆，三分。佛耳草，无嗽不用。水一钟半，煎八分。温服。一方有细辛。
古方八阵	散阵		六十	＜宝鉴＞羌活附子汤	方在热阵三五。治呃逆。
古方八阵	散阵		六一	羌活胜风汤	治两眼眵多眊燥，紧涩羞明，赤脉贯睛，头痛鼻塞，肿胀涕泪，脑颠沉重，眉骨酸疼，外翳如云雾丝缕，秤星螺盖。羌活，防风，荆芥穗，白芷，独活，柴胡，薄荷叶，白术，桔梗，前胡，枳壳，甘草，川芎，黄芩，各五分。水二钟，煎一钟。热服。
古方八阵	散阵		六二	＜圣惠＞川芎散	治偏正头风疼痛。川芎，羌活，细辛，香附，槐花，甘草炙，石膏，各半两。荆芥穗，薄荷，菊花，茵陈，防风，各一两。右为末。每服二钱，食后茶清调服。忌动风物。
古方八阵	散阵		六三	＜玉机＞川芎散	治风热头痛不清及目病。川芎，三分。羌活，防风，?本，升麻，甘草，各一钱。柴胡，七分。黄芩，炒，黄连，各四钱。生地，二钱。右为末。每服一，二钱，茶清调下。
古方八阵	散阵		六四	＜局方＞川芎茶调散	治伤风一攻，偏正头痛，鼻塞声重。薄荷叶，二两。川芎，荆芥穗，各一两。羌活，白芷，甘草，各五钱。细辛，防风，各二钱半。右为细末。每服二钱，食后茶清调下。
古方八阵	散阵		六五	＜局方＞神术散	治四时瘟疫伤寒，发热恶寒，头疼，项强身痛，及伤风头痛，鼻塞声重，欬嗽。苍术，蒿本，白芷，细辛，羌活，川芎，炙甘草，各一钱。水一钟半，姜三片，?白三寸，煎服。
古方八阵	散阵		六六	＜良方＞天香散	治年久头风不得愈者。南星制，半夏制，川乌去皮，白芷，各二钱。右作一服，水二钟，加生姜自然汁小半盏，煎一盏。食远服。
古方八阵	散阵		六七	＜直指＞芎芷散	治风壅头痛。川芎，白芷，荆芥穗，软石膏。右为末。每服一钱，食后沸汤调下。
古方八阵	散阵		六八	芎辛导痰汤	治痰厥头痛。川芎，细辛，南星，橘红，茯苓，各钱半。半夏，二钱。枳实，甘草，各一钱。水一钟半，姜七片，煎八分。食后服。
古方八阵	散阵		六九	＜奇效＞上清散	治头痛，眉骨痛，眼痛不可忍者。川芎，郁金，芍药，荆芥穗，芒硝，各半两。薄荷叶，一钱。片脑，半钱。右为细末。每用一字，鼻内搐之。一方有乳香，没药各一钱。
古方八阵	散阵		七十	＜本事＞透顶散	治偏正头风，夹脑风，并一切头风，不问年深日近。细辛表白者，三茎。瓜蒂，七个。丁香，三粒。糯米，七粒，脑子，麝香，各一豆许。右将脑，麝另研极细，却将前四味亦另研细末，然后并研令匀，用磁罐盛之，谨闭罐口。用时随左右搐之一大豆许，良久出涎则安。
古方八阵	散阵		七一	菊花散	治风热上攻，头痛不止。甘菊花，旋复花，防风，枳壳，羌活，蔓荆子，石膏，甘草，各一钱。水一钟半，姜五片，煎七分。不拘时服。
古方八阵	散阵		七二	＜宝鉴＞如圣散	治眼目，偏痛，头风。麻黄烧灰，半两。盆硝，二钱半。麝香，脑子，各少许。右为细末搐之。
古方八阵	散阵		七三	点头散	治偏正头痛。川芎，一两。香附，四两，炒去毛。右为细末。每服二钱，食后茶清调服。
古方八阵	散阵		七四	东垣清空膏	治偏正头痛年深不愈者。善疗风湿热上壅头目，及脑痛不止。若除血虚头痛者，非此所宜。川芎，五钱。柴胡，七钱。黄连酒炒，防风，羌活，各一两。炙甘草，一两半。细挺子黄芩，一两，一半炒，一半酒洗。右为细末。每服二钱匕，热茶调如膏，抹在口内，少用白汤送下，临卧。如若头痛，每服加细辛二分。如太阴脉缓有痰，名曰痰厥头痛，减羌活，防风，川芎，甘草，加半夏一两五钱。
古方八阵	散阵		七五	愈风饼子	治头风疼痛。川乌炒，半两。川芎，甘菊，白芷，防风，细辛，天麻，羌活，荆芥，薄荷。右为细末，水浸蒸饼为剂，捏作饼子。每服三，五饼，细嚼茶酒任下，不拘时。
古方八阵	散阵		七六	＜本事＞治八般头风	草乌尖，细辛，等分。黄丹，少许。右为细末，用苇管搐入鼻中。
古方八阵	散阵		七七	＜百一＞都梁丸	治风吹项背，头目昏眩，脑痛，及妇人胎前产后伤风头痛。白芷大块白者，沸汤泡切。右为末，炼蜜丸，弹子大。每用一丸，细嚼荆芥点茶下。
古方八阵	散阵		七八	＜和剂＞三拗汤	治感冒风寒，鼻塞声重，语音不出，欬嗽喘急，胸满多痰。麻黄连节，杏仁连皮尖。生甘草。右咀。每服五钱，姜三，五片，水煎。食远服。若憎寒恶风，欲取汗解，加桔梗，荆芥，名五拗汤，治咽痛。
古方八阵	散阵		七九	＜局方＞华盖散	治肺受风寒，头痛发热，欬嗽痰饮。麻黄去节，苏子，桑白皮，杏仁去皮尖炒，赤茯苓，橘红，各一钱。甘草，五分。水二钟，姜五片，枣一枚，煎八分。食后服。
古方八阵	散阵		八十	冲和散	治感冒风湿，头目不清，鼻塞声重，倦怠欠伸出泪。苍术，四两，米泔浸炒。荆芥，甘草炙，八钱。右为末。姜汤调服二钱。
古方八阵	散阵		八一	金沸草散	治肺感寒邪，鼻塞声重，欬嗽不已，憎寒发热，无汗恶风，或热壅膈间，唾浊痰甚。旋覆花，麻黄，荆芥，各一钱。前胡，半夏，芍药，各八分。甘草炙，五分。水二钟，姜三片，枣一枚，煎八分。食远服。
古方八阵	散阵		八二	＜三因＞旋覆花汤	治风寒暑湿伤肺，喘嗽大甚，坐卧不宁。旋覆花，前胡，甘草，茯苓，半夏?，杏仁，麻黄，荆芥穗，五味子，赤芍药，各等分。右每服五钱，加姜，枣水煎。有汗者勿服。
古方八阵	散阵		八三	＜良方＞旋覆花汤	治风痰呕逆，饮食不下，头目昏闷等证。旋覆花，枇杷叶，川芎，细辛，赤茯苓，各一钱。前胡，一钱半。右加姜，枣水煎服。
古方八阵	散阵		八四	＜医林＞桑皮散	治上焦热壅，欬嗽连声，血腥并气不得透。桑皮，柴胡，前胡，紫苏，薄荷，枳壳，桔梗，赤茯苓，黄芩，炙甘草，等分。右咀。每服七八钱，水一钟半，煎七分。食远温服。
古方八阵	散阵		八五	＜简易＞苏陈九宝汤	治老人小儿素有喘急，遇寒暄不常，发则连绵不已，欬嗽哮吼，夜不得卧。麻黄，紫苏，薄荷，桂枝，桑白皮，大腹皮，陈皮，杏仁，甘草，各六分。水一钟半，姜三片，乌梅一个，煎七分服。
古方八阵	散阵		八六	＜局方＞羌活散	治风邪壅滞，鼻塞声重，头目昏眩，遍身拘急，肢节烦痛，天阴愈觉不安者。羌活，麻黄，防风，细辛，川芎，菊花，枳壳，蔓荆子，前胡，白茯苓，甘草，石膏，黄芩，等分。水一钟半，姜三片，煎服。
古方八阵	散阵		八七	羌活散	治风痺手足不仁。羌活，防己，防风，枣仁，当归，川芎，各一两。附子炮去皮脐，麻黄去根节，天麻，各一两半。黄松节，薏仁，各二两。荆芥，一握。右为细末。每服二钱，不拘时温酒调下。
古方八阵	散阵		八八	＜得效＞芎芷香苏散	散风消痰，理脚气。川芎，甘草，二钱。苏叶，干葛，白茯苓，柴胡，各半两。半夏，六钱。枳壳炒，三钱。桔梗生，二钱半。陈皮，三钱半。每服三钱，水一钟，姜三片，枣一枚，煎八分。不拘时温服。
古方八阵	散阵		八九	＜金匮＞越婢汤	治风水恶风，一身悉肿，脉浮不渴，续自汗出，无大热。麻黄，一两。石膏，半斤。生姜，三两。甘草，二两。大枣，十五枚。右五味，以水六升，先煮麻黄去上沫，内诸药，煮取三升。分温三服。恶风者，加附子一枚。风水，加白术四两。＜古今录验＞方即名越婢加术汤。
古方八阵	散阵		九十	＜金匮＞越婢加半夏汤	治肺胀欬喘上气，目如脱状，脉浮大者。麻黄，六两。石膏，半斤。生姜，三两。甘草，二两。大枣，十五枚。半夏，半斤。右六味，以水六升，先煮麻黄去上沫，内诸药，煮取三升，分温三服。
古方八阵	散阵		九一	当归汤	治肺痺上气，闭塞胸中，?下支满，乍作乍止，不得饮食，唇干舌燥，手足冷痛。当归焙，防风去叉，黄耆，各二两。人参，细辛，黄芩去腐，各一两。桂心，三两。柴胡，八两。半夏汤炮，五两。杏仁去皮尖炒，五十个。麻黄去根节，水煮二三沸，掠去沫，晒干，一两。右咀。每服五，七钱，水一钟，姜七片，枣二枚，煎七分。不拘时温服，日三夜二。
古方八阵	散阵		九二	羌活胜湿汤	方在和阵一七八。治外伤湿气，一身尽痛。
古方八阵	散阵		九三	＜局方＞乌药顺气散	治风气攻注，四肢骨节疼痛，遍体顽麻，瘫痪脚气，语言蹇涩，痿弱等证。先宜服此以疏气道，然后随证用药。乌药，麻黄，白芷，川芎，桔梗，橘红，枳壳麸炒，甘草炙，僵蚕炒，各一两。干姜炮，五钱。右每服五钱，姜，水煎服。
古方八阵	散阵		九四	通关散	方在因阵九八。搐鼻取嚏，开通牙关。
古方八阵	散阵		九五	神效左经丸	治诸风寒湿痺，麻木不仁，肢体手足疼痛，极效。苍术米泔浸，草乌去皮，?白，干姜，各四两。右四味，捣烂装入瓶内按实，密封瓶口，安于暖处，三日取出晒干，入后药。按：此方当加当归六两更佳。金毛狗脊，?本，白芷，破故纸酒浸焙干，抚芎，小茴香炒，穿山甲炮，牛膝酒浸，各三两。川乌炮，木瓜，白附子，虎胫骨酥炙，乳香炙，没药炙，各一两，另研。右为末，酒糊丸，小豆大。每服三四十丸，空心酒下。
古方八阵	散阵		九六	＜三因＞麻黄左经汤	治风寒暑湿四气流注足太阳经，腰足挛痺，关节重痛，憎寒发热，无汗恶寒，或自汗恶风头痛。麻黄去节，干葛，细辛，防风，桂心，羌活，苍术，防己酒拌，茯苓，炙甘草，各一钱一分。水二钟，姜三片，枣一枚，煎八分。食前服。
古方八阵	散阵		九七	＜三因＞半夏左经汤	治足少阳经为四气所乘，以致发热，腰?疼痛，不食，热闷烦心，腿痺纵缓。半夏制，干葛，细辛，柴胡，防风，桂心，干姜炮，白术，麦冬，黄芩，茯苓，炙甘草，各一钱。水二钟，姜三片，枣一枚，煎八分。食前服。
古方八阵	散阵		九八	＜三因＞大黄左经汤	治四气流注足阳明经，致腰脚肿痛不可行，大小便秘，或恶饮食，喘满自汗，呕吐腹痛。大黄煨，细辛，羌活，前胡，杏仁去皮尖炒，厚朴制，枳壳，黄芩，茯苓，炙甘草，各一钱。水二钟，姜三片，枣二枚，煎八分。食前服。
古方八阵	散阵		九九	＜千金＞第一麻黄汤	治恶风毒气，脚弱无力，顽痺，四肢不仁，失音不能言，毒气冲心。有人病此者，但一病相当，即服此第一方，次服第二，第三，第四方。麻黄，一两。大枣，十二枚。茯苓，三两。杏仁，三十枚。防风，当归，白术，川芎，升麻，芍药，黄芩，桂心，麦冬，甘草，各二两。右咀。以水九升，清酒二升，合煮取二升半，分四服，日三夜一。覆令小汗，粉之，莫令见风。
古方八阵	散阵		百	＜千金＞第二独活汤	独活，四两。熟地黄，三两。生姜，五两。葛根，桂心，甘草，芍药，麻黄，各二两。右咀。以水八升，清酒二升，合煎取二升半，分四服，日三夜一。脚弱者，特忌食瓠子，蕺菜，犯之则一世不愈。
古方八阵	散阵		百一	＜千金＞第三兼补厚朴汤	并治诸气欬嗽，逆气呕吐。厚朴，川芎，桂心，熟地黄，芍药，当归，人参，各二两。黄耆，甘草，各三两。吴茱萸，二升。半夏，七两。生姜，一斤。右咀。以水二斗，煮猪蹄一具，取汁一斗二升，去上肥腻，入清酒三升，合煮取三升，分四服。相去如人行二十里久，更进服。
古方八阵	散阵		百二	＜千金＞第四风引独活汤	兼补方。独活，四两。茯苓，甘草，各三两。升麻，一两半。人参，桂心，防风，芍药，当归，黄耆，干姜，附子，各二两。大豆，二升。右咀。以水九升，清酒三升，合煮三升半，分四服，相去如人行二十里久，更进服。
古方八阵	散阵		百三	独活汤	治脚气阳虚寒胜，经气不行，顽肿不用，如神。独活，麻黄去节，川芎，熟附子，牛膝，黄耆炙，人参，当归，白芍药，白茯苓，白术，杜仲炒，干姜，肉桂，木香，甘草炙，等分。右咀。每服五，七钱，水一钟半，姜三片，枣三枚，煎八分。食前温服。
古方八阵	散阵		百四	追毒汤	治肝脾肾三经为风寒热湿毒气上攻，阴阳不和，四肢拘2，上气喘满，小便秘涩，心热烦闷，遍身浮肿，脚弱不能行步。半夏汤泡七次，黄耆去芦，甘草炙，当归去芦，人参去芦，厚朴姜制，独活去芦，橘红，各一两。熟地黄，枳实麸炒，芍药，麻去节，各二两。桂心，三两。右咀。每服八钱，水一钟半，生姜七片，枣三枚，煎八分。食前温服，日三夜一。
古方八阵	散阵		百五	＜局方＞排风汤	治风虚冷湿，邪气入脏，狂言妄语，精神错乱，及五脏风邪等证。防风，白术，当归酒浸，芍药，肉桂，杏仁，川芎，白藓皮，甘草炙，各一钱。麻黄去节，茯苓，独活，三钱。右分二服，水二钟，姜三片，煎七分。食远服。
古方八阵	散阵		百六	阳毒升麻汤	治阳毒，赤斑狂言，吐脓血。升麻，一钱半。犀角磨，射干，黄芩，人参，甘草，各八分。水一盏半，煎八分，内犀角汁和匀服。
古方八阵	散阵		百七	栝蒌根汤	治风温大渴。栝蒌根，干姜，防风，人参，甘草，各一钱。石膏，三钱。水一盏半，煎八分服。
古方八阵	散阵		百八	再造散	治伤寒头痛发热，恶寒无汗，用表药而汗不出，脉无力者。此以阳虚不能作汗，名曰无阳。若医不识此，复用麻黄等药，及覆逼取汗，误杀者多矣。人参，黄耆，川芎，甘草，熟附子，桂枝，细辛，羌活，防风，煨生姜，夏月热甚，或加石膏。水一钟半，枣二枚，煎八分。温服。
古方八阵	散阵		百九	＜本事＞枳壳煮散	治悲哀烦恼伤肝，两?骨痛，筋脉紧，腰脚重滞，筋急不能举动，此药大治?痛。枳壳麸炒，四两。细辛，川芎，桔梗，防风，各二两。葛根，一两半。甘草，一两。右咀。每服七，八钱，水一钟半，姜，枣同煮。食前温服。
古方八阵	散阵		百十	柴胡疏肝散	治?肋疼痛，寒热往来。陈皮醋炒，柴胡，各二钱。川芎，枳壳麸炒，芍药，各一钱半。甘草炙，五分。香附，一钱半。水一钟半，煎八分。食前服。
古方八阵	散阵		百十一	＜本事＞桂枝散	治因惊伤肝，?骨疼痛不已。枳壳，一两，小者。桂枝，半两。右为细末。每服二钱，姜，枣汤调下。
古方八阵	散阵		百十二	河间葛根汤	治寒邪在经，?下疼痛不可忍。葛根，桂枝，川芎，细辛，防风，各一钱。麻黄，枳壳，芍药，人参，炙甘草，各八分。右咀。水一钟半，姜三片，煎八分。食远温服。
古方八阵	散阵		百十三	升麻汤	治无汗而喘，小便不利，烦渴发斑。升麻，苍术，麦门冬，麻黄，各一钱。黄芩，大青，各七分。石膏，一，二钱。淡竹叶，十片。水二钟，煎八分。温服。
古方八阵	散阵		百十四	仲景柴胡桂枝干姜汤	治伤寒五六日，汗下后，但头汗出，往来寒热，心烦者，邪未解也。柴胡，半斤。桂枝，三两。干姜，二两。栝蒌根，四两。黄芩，三两。牡蛎煆，二两。甘草炙，二两。右七味，以水一斗二升，煮取六升，去滓，再煎取三升。温服一升，日三服。初服微烦，再服汗出便愈。
古方八阵	寒阵		一	黄连解毒汤	亦名解毒汤治火热狂躁烦心，口干舌燥，热之甚者，及吐下后热不解，脉洪喘急等证。黄连，黄芩，黄檗，栀子，各等分。右每服五钱，水二钟，煎服。
古方八阵	寒阵		二	仲景白虎汤	治伤寒脉浮滑，此表有热，里有邪，宜用此以解内外之热，及一切中暑烦热，热结斑黄，狂躁大汤等证。石膏，一近，碎。知母，六两。甘草，二两。糯米，六合。右四味，以水一斗，煮米熟去滓。温服一升，日三服。本方加苍术，即名苍术白虎汤。
古方八阵	寒阵		三	仲景白虎加人参汤	此即人参白虎汤。亦名化斑汤。仲景法即于前白虎汤内加人参三两，用治服桂枝大汗出后，大烦渴不解，脉洪大者。今近代止用人参二钱，石膏五钱，知母二钱，甘草一钱，糯米一撮，以治赤斑口燥烦躁，暑热脉虚等证。又河间名为人参石膏汤，用治膈消烦热，但分两加倍于今方。
古方八阵	寒阵		四	＜活人＞白虎加桂枝汤	治疟但热不寒，及有汗者。知母，桂枝，甘草炙，粳米，各一钱。石膏，一钱。右咀。水一钟半，煎八分。温服。
古方八阵	寒阵		五	仲景竹叶石膏汤	治阳明汗多而渴，鼻，喜水，水入即吐，及暑热烦躁等证。石膏，一两。竹叶，二十片。半夏，甘草，各二钱。麦冬，人参，各三钱。粳米，一撮，此系今方，分两非仲景旧法。水二钟，姜三片，煎服。一方云：石膏二钱，人参一钱，其他以递减之，用者当酌宜也。
古方八阵	寒阵		六	六味竹叶石膏汤	治胃火盛而作渴。石膏煆倍用之，淡竹叶，桔梗，薄荷叶，木通，甘草，各一钱。水煎服。
古方八阵	寒阵		七	竹叶黄耆汤	治胃虚火盛作渴。淡竹叶，二钱。人参，黄耆，生地黄，当归，川芎，麦冬，芍药，甘草，石膏煆，黄芩炒，各一钱。水煎服。按此方之用，当去川芎为善。外科仍有半夏。
古方八阵	寒阵		八	＜宣明＞桂苓甘露饮	治阳暑发热烦躁，水道不利等证。滑石飞，四两。石膏，寒水石，白术，各二两。茯苓，泽泻，各一两。肉桂，猪苓，各五钱。甘草，二两，炙。右为末。每服三钱，温汤调下。
古方八阵	寒阵		九	子和桂苓甘露饮	治证同前，脉虚而渴者当用此。滑石，一两。人参，白术，茯苓，甘草，石膏，寒水石，干葛，泽泻，各一两。官桂，木香，藿香，各一钱。右为末。每服三钱，白汤调下。
古方八阵	寒阵		十	＜千金＞甘露饮	治男妇小儿胃中客热，口舌生疮，咽喉肿痛，一牙龈肿烂，时出脓血，及脾胃受湿，瘀热在内，或醉饱多劳，湿热相搏，致生胆病，身面皆黄，或身热而肿，大小便不调。枇杷叶拭去毛，生地黄，熟地黄，天门冬，麦门冬，黄芩，石斛，茵陈，枳壳，各一钱。炙甘草，五分。右作一服，水二钟，煎七分。食后服。＜本事方＞无麦冬，茵陈，有山豆根，犀角屑，治口齿证大有神效。
古方八阵	寒阵		十一	三黄石膏汤	治疫疠大热而躁。石膏生，三钱。黄芩，黄檗，黄连，各二钱。豆豉，半合。麻黄，八分。栀子，五枚，打碎。水二盏，煎一盏。连进三，四盏则愈。
古方八阵	寒阵		十二	羌活升麻汤	治暑月时行瘟热，病宜清热解毒，兼治内外者。羌活，升麻，葛根，人参，白芍药，黄芩，各一钱。黄连，石膏，甘草，生地黄，知母，各七分。水二钟，姜三片，枣一枚，煎八分。温服。
古方八阵	寒阵		十三	东垣普济消毒饮	治疫疠憎寒壮热，头面肿盛，目不能开，上喘，咽喉不利，口干舌燥，俗云大头瘟病，诸药不效。元泰和二年，东垣制以济人，所活甚众，时人皆曰天方。黄芩酒炒，黄连酒炒，各五钱。人参，三钱。橘红，玄参，生甘草，桔梗，柴胡，各二钱。薄荷叶，连翘，鼠粘子，板蓝根，马屁勃，各一钱。白僵蚕炒，升麻，各七分。右为细末。半用汤调，时时服之；半用蜜丸噙化，服尽良愈。或加防风，川芎，当归，薄荷，细辛，水二钟，煎一钟，食远稍热服。如大便，加酒蒸大黄一，二钱以利之。或热肿甚者，以砭针刺出其血。
古方八阵	寒阵		十四	芩连消毒饮	治天行时疫，大头病发热恶寒，颈项肿，脉洪痰痺等证。柴胡，桔梗，羌活，防风，黄芩，黄连，连翘，枳壳，荆芥，白芷，川芎，射干，甘草。水一钟半，姜三片，煎服。有痰者，加竹沥，姜汁调服。如秘结热甚者，先加大黄煎服，利二三行后，依本方加人参，当归调理。
古方八阵	寒阵		十五	河间六神通解散	治发热头痛，脉洪身热无汗。＜槌法＞有川芎，羌活，细辛三味。麻黄，甘草，各一钱。黄芩，苍术，各二钱。石膏，滑石，各钱半。豆豉，十粒。水二钟，加?，姜同煮一钟。温服。
古方八阵	寒阵		十六	仲景小陷胸汤	治小结胸，正在心下，按之则痛，脉浮滑者。半夏，三钱。黄连，钱半。栝蒌仁，二钱，此非古数。右先以水二钟，煎栝蒌至一钟半，乃入二药同煎至八分。温服。原方用黄连一两，半夏半升，栝蒌实一枚，水六升，如法二升，分三服。
古方八阵	寒阵		十七	鸡子清饮	治热病五六日，壮热之甚，大便秘结，狂言欲走者。鸡子，二枚，取清。芒硝细研，寒水石细研，各二，三钱。右先用新汲水一盏调药末，次下鸡子清搅匀，分二服。按：此法似不若以雪梨浆调二药服之更妙。
古方八阵	寒阵		十八	仲景黄连阿胶汤	治少阴伤寒，二三日以上，心中烦不得卧。黄连，四两。黄芩，一两。芍药，二两。阿胶，三两。鸡子黄，二枚。右以水五升，先煮前三味，取二升，去滓，内胶烊尽，小冷，内鸡子黄搅令相得。温服七合，日三服。
古方八阵	寒阵		十九	栀子仁汤	治发热潮热，狂躁面赤咽痛。栀子，赤芍，大青，知母，各一钱。升麻，柴胡，黄芩，石膏，杏仁，甘草，各二钱。豆豉，百粒。水煎温服。一方无豆豉。又六味栀子仁汤在外科八。
古方八阵	寒阵		二十	仲景栀子豆豉汤	治伤寒烦热懊?。可为吐剂。栀子，十四枚，擘。香豉，四合。右用水四升，先煮栀子得二升半，内豉再煮取一升半，去滓，分二服。温进一服，得吐者，止后服。
古方八阵	寒阵		二一	仲景栀子厚朴汤	治伤寒下后，余邪未清，心烦腹满，起卧不安者。栀子，十四枚，擘。厚朴，四两，姜炙。枳实，四两炒。已上三味，用水三升半，煮取一升半，去滓，分二服。温进一服，得吐，止后服。
古方八阵	寒阵		二二	仲景栀子干姜汤	治伤寒以圆药大下之，身热不去，微烦者。若病人旧有微溏者不可用。栀子，十四枚，擘。干姜，三两。右二味，以水三升半，煮取一升半，去滓，分二服。温进一服，得吐者，止后服。
古方八阵	寒阵		二三	仲景栀子檗皮汤	治伤寒身黄发热者。栀子，十五枚。甘草，一两。黄檗，二两。右三味，以水四升，煮取一升半，去滓，分温再服。
古方八阵	寒阵		二四	解瘟疫热毒	瘟疫八九日后，已经汗下不退，口渴咽干，欲饮水者，以蚯蚓粪名六一泥不拘多少，擂新水饮之，或用晚蚕沙亦可。其热甚者，用新青布以冷水浸过，略挤干，置患人胸上，以手按之良久，布热即易之，须臾，当汗出如水，或作战汗而解。夏月极热用此法，他时不可用。
古方八阵	寒阵		二五	漏芦丹麻汤	方在外科九七。治时毒头面红肿。
古方八阵	寒阵		二六	黄连香薷饮	方在和阵一七二。治伤暑中热。
古方八阵	寒阵		二七	＜局方＞泻心汤	治心火。用川黄连去须，为极细末。每服一字，或五分，或一钱，或汤或散，临卧服。
古方八阵	寒阵		二八	仲景甘草泻心汤	亦名半夏泻心汤。呕而肠鸣，心下痞者，此方主之。此方辛入脾而散气，半夏，干姜之辛以散结；气苦入心而泄热，黄连，黄芩之苦以泄痞热；脾欲缓，急食甘以缓之，人参，甘草，大枣之甘以缓之也。半夏，半升，洗。黄连，一两。干姜，黄芩，甘草炙，人参，各三两。大枣，十二枚，擘。右七味，以水一斗，煮取六升，去滓，再煮取三升。温服一升，日三服。
古方八阵	寒阵		二九	仲景生姜泻心汤	治伤寒汗解之后，胃中不和，心下痞硬，干噫食臭，?下有水气，腹中雷鸣下利者。生姜，四两，切。甘草炙，人参，黄芩，各三两。干姜，一两。黄连，一两。半夏，半升，洗。大枣，十二枚，擘。右八味，以水一斗，煮取六升，去滓，再煎取三升。温服一升，日三服。此方无生姜，即名半夏泻心汤。
古方八阵	寒阵		三十	仲景大黄黄连泻心汤	治太阳伤寒汗下后，色微黄，心下痞，按之濡，其脉关上浮者。大黄，二两。黄连，一两。右二味，以微沸汤二升渍之，须臾，绞去滓，分温再服。
古方八阵	寒阵		三一	仲景附子泻心汤	治伤寒汗下后，心下痞，而复恶寒汗出者。大黄，一两。黄连，黄芩，各二两。附子，一枚，炮去皮，破八片，别煮取汁。右前三味，以麻沸汤二升渍之，须臾，绞去滓，内附子汁，分温再服。
古方八阵	寒阵		三二	清心莲子饮	治热在气分，口干作渴，小便淋浊，或口舌生疮，咽疼烦躁。黄芩，麦冬，地骨皮，车前子炒，甘草，各钱半。人参，黄耆，石莲子，柴胡，茯苓，各一钱。右每服五钱，水煎服。
古方八阵	寒阵		三三	＜良方＞加味通心饮	治诸疝内热胀痛，及小便不利。木通，栀子仁，黄芩，瞿麦，连翘，枳壳，川楝子，甘草，等分。右咀。每服五钱，水一钟半，灯心二十根，车前草五茎，煎七分。温服。
古方八阵	寒阵		三四	清心汤	治心受热邪，狂言叫骂，动履失常。黄连，黄芩，栀子，连翘，薄荷，甘草，芒硝，大黄，等分。水一钟半，竹叶二十片，煎八分。温服。
古方八阵	寒阵		三五	外科清心汤	方在外科八四。治疮疡肿痛发热。
古方八阵	寒阵		三六	＜局方＞人参清肺汤	治肺胃虚热，欬嗽喘急，坐卧不安，年久劳嗽唾痰。人参，杏仁去皮尖炒，阿胶，各一钱。粟壳蜜炒，一钱半。炙甘草，桑白皮，知母，地骨皮，乌梅肉，各五分。水二钟，枣一枚，煎八分。食远服。
古方八阵	寒阵		三七	人参平肺散	治心火克肺金，传为欬嗽喘呕，痰涎壅盛，胸膈痞满，咽喉不利。人参，天冬，黄芩，地骨皮，陈皮，青皮，茯苓，各八分。知母，一钱。五味，二十粒。甘草炙，五分。桑白皮炒，一钱半。水二钟，姜三片，煎八分。食远服。
古方八阵	寒阵		三八	黄芩清肺饮	治肺热小便不利，宜用此清之。栀子，二钱。黄芩，一钱。水煎服，如不利，加盐豉二十粒。
古方八阵	寒阵		三九	清肺汤	方在痘疹一四五。治麻疹欬嗽甚者。
古方八阵	寒阵		四十	东垣清肺饮子	方在和阵三五一。治邪热在气分，渴而小便不利。
古方八阵	寒阵		四一	万氏清肺饮	方在痘疹八七。治痘疹肺热喘嗽。
古方八阵	寒阵		四二	泻白散	治肺火，大肠火，喘急等证。甘草，一钱。桑白皮，地骨皮，各二钱。右为末。水调服。
古方八阵	寒阵		四三	五味泻白散	方在因阵二六。治眼目风热，翳膜外障。
古方八阵	寒阵		四四	＜正传＞麦门冬汤	治病后火热乘肺，欬嗽有血，胸?胀满，上气喘急，五心烦热而渴。天冬，麦冬，桑白皮，各七分。紫菀茸，贝母，各六分。桔梗，甘草，各五分。淡竹叶，生地，各一钱。五味，九粒。水一钟半，枣一枚，煎服。
古方八阵	寒阵		四五	＜类方＞麦门冬汤	治肺热气衰血焦，发落好怒，唇口赤甚。麦门冬，远志甘草煮去心，人参，黄芩，生地黄，茯神，石膏煆，各一两。甘草炙，半两。右咀。每服一两，水煎服。
古方八阵	寒阵		四六	万氏麦门冬汤	方在痘疹一四二。治表邪麻疹，火热嗽甚。
古方八阵	寒阵		四七	＜家抄＞麦门冬饮	治虚劳欬嗽，午后嗽多者是也。川芎，当归，生地黄，白芍药，麦门冬，黄檗，知母，各一钱。桑白皮，八分。五味子，十五粒。水二钟，姜一片，枣一枚，煎八分。食后服。
古方八阵	寒阵		四八	＜宣明＞麦门冬饮子	治膈消胸满心烦，气多血少，津液不足，为消渴。麦门冬，生地黄，人参，五味子，甘草炙，茯神，天花粉，知母，干葛，等分。右咀。每服一两，竹叶十四片，水煎服。
古方八阵	寒阵		四九	二母散	治肺热欬嗽，及疹后嗽甚者。贝母去心童便洗，知母，等分。干生姜，一片。右水煎服。或为末，每服五分或一钱，沸汤下。
古方八阵	寒阵		五十	陈氏二母散	方在妇人八六。治产后热血上攻，欬嗽喘促。
古方八阵	寒阵		五一	＜家抄＞黄芩知母汤	治夏月火嗽有痰，面赤烦热。黄芩，知母，桑白皮，杏仁，山栀，天花粉，贝母，桔梗，甘草，等分。水二钟，煎八分。食远服。
古方八阵	寒阵		五二	＜医林＞桑白皮汤	治肺气有余，火炎痰盛作喘。桑白皮，半夏，苏子，杏仁，贝母，山栀，黄芩，黄连，各八分。水二钟，姜三片，煎八分。温服。
古方八阵	寒阵		五三	海藏紫菀散	治嗽中有血，虚劳久嗽肺痿。紫菀，阿胶，知母，贝母，各钱半。人参，甘草，茯苓，桔梗，各一钱。五味子，十二粒。水二钟，煎八分。食后服。
古方八阵	寒阵		五四	东垣清胃散	治醇酒厚味，或补胃热药太过，以致牙痛不可忍，牵引头脑，满面发热，或齿龈溃烂，喜冷恶热，此阳明之火也，宜用此方。生地，钱半。升麻，当归，丹皮，各一钱。黄连，钱半，夏月倍之。水煎服。
古方八阵	寒阵		五五	加味清胃散	即前方加犀角，连翘，甘草。
古方八阵	寒阵		五六	＜秘验＞清胃饮	治一切风热湿痰牙痛床肿，血出动摇。石膏，栀子，黄连，黄芩，当归，生地，白芍，苍术，各一钱。青皮，八分。细辛，藿香，荆芥穗，各六分。升麻，五分。丹皮，甘草，各四分。水二钟，煎八分。食后缓缓含饮之，效。
古方八阵	寒阵		五七	陈氏泻黄散	治脾火。山栀，一两。石膏，五钱。藿香，七钱。防风，四钱。甘草，三钱。右咀，蜜酒拌，略炒香，为细末。每服二钱，水一钟，煎清汁饮。
古方八阵	寒阵		五八	和中汤	治虚火嘈杂。人参，白术，茯苓，陈皮，半夏，各一钱。甘草，五分。黄连姜炒，钱半。大枣，二枚。水一钟半，加粳米一撮，煎八分。温服。
古方八阵	寒阵		五九	薛氏柴胡清肝散	治肝胆三焦风热疮疡，或怒火憎寒发热，或疮毒结于两耳，两?前后，或胸乳小腹下及股足等证。柴胡，黄芩炒，各钱半。山栀炒，川芎，人参，各一钱。甘草，五分。连翘，桔梗，各八分。水一钟半，煎服。
古方八阵	寒阵		六十	栀子青肝散	治肝胆三焦风热，耳内作痒，或生疮出水，或?肋胸乳作痛，寒热往来。栀子，柴胡，丹皮，各一钱。当归，川芎，芍药，牛蒡子炒，茯苓，各七分。白术，甘草，各五分。右水煎服。一方无白术。
古方八阵	寒阵		六一	＜原机＞芍药清肝散	治眵多眊矂，紧涩羞明，赤脉贯睛，脏腑秘结。白术，川芎，防风，羌活，桔梗，滑石，石膏，芒硝，各三分。黄芩，薄荷，荆芥，前胡，炙甘草，芍药，各二分半。柴胡，山栀，知母，各二分。大黄，四分。水煎，食远热服。
古方八阵	寒阵		六二	＜良方＞龙胆泻肝汤	亦名龙胆汤。治肝经湿热，小便赤涩，或?胀口苦寒热，凡肝经有余之证宜服之。龙胆草酒拌炒，人参，天冬，麦冬，生甘草，黄连炒，山栀，知母，各五分。黄芩，七分。柴胡，一钱。五味，三分。水一钟半，煎服。
古方八阵	寒阵		六三	七味龙胆泻肝汤	治肝火内炎，如前诸证。柴胡稍，泽泻，车前子，木通，龙胆草，归梢，生地，各等分。右咀。水二钟，煎一钟。空心稍热服。
古方八阵	寒阵		六四	薛氏加味龙胆泻肝汤	治肝经湿热，或囊痈下疳便毒，小便涩滞，或阴囊作痛，小便短少。龙胆草酒炒，一钱。车前子炒，当归尾，木通，泽泻大人倍用，甘草，黄芩，生地，山栀大人倍用。右水煎。若治小儿，子母同服。
古方八阵	寒阵		六五	当归六黄汤	治盗汗之圣药。当归，黄耆蜜炙，各二钱。生地黄，熟地黄，黄连，黄芩，黄檗，各一钱。水二钟，煎服。
古方八阵	寒阵		六六	正气汤	治阴分有火盗汗。黄檗炒，知母炒，各二钱。炙甘草，六分。水一钟半，煎八分。食远热服。
古方八阵	寒阵		六七	仲景芍药甘草汤	治伤寒脉浮，自汗出，小便数，心烦，微恶寒，脚挛急，足温者。白芍药，甘草炙，各四两。右二味，以水三升，煮取一升半，去滓，分温再服。
古方八阵	寒阵		六八	生地黄煎	治阴火盗汗。生地，当归，黄耆炙，甘草炙，麻黄根，浮小麦，黄连，黄芩，黄檗，各钱。水一钟半，煎八分。食远服。
古方八阵	寒阵		六九	＜宝鉴＞石膏散	治阳明风热头痛。石膏，川芎，白芷，等分。右为细末。每服四钱，热茶清调下。
古方八阵	寒阵		七十	＜本事＞荆芥散	治头风。荆芥，石膏煆，等分。右为细末。每服二钱，姜三片，连须?白三寸，水一钟，煎七分。食远服。
古方八阵	寒阵		七一	双玉散	治热痰欬喘急，烦渴头痛。石膏，寒水石，等分。右为枥细末。每服三钱，人参汤或随证用引调下。
古方八阵	寒阵		七二	＜玄珠＞秘方茶调散	治风热上攻，头目昏痛，及头风热痛不可忍。小川芎，一两。细芽茶，薄荷，各三钱。白芷，五钱。荆芥穗，四钱。片芩，二两，酒拌炒三次，不可令焦。头巅及脑痛，加细辛，蒿本，蔓荆子，各三钱。右为细末。每服二，三钱，用茶清调下。
古方八阵	寒阵		七三	天花散	治消渴。天花粉，生地黄，麦门冬，干葛，各二钱。五味子，甘草，各一钱。右作二服，水一钟半，粳米百粒，煎八分。食远服。
古方八阵	寒阵		七四	钱氏地骨皮散	治壮热作渴。地骨皮，茯苓，甘草，柴胡，人参，知母，半夏，等分。右咀。每服一两，水煎服。
古方八阵	寒阵		七五	玉泉丸	治烦热口渴。人参，麦门冬，黄耆蜜炙，茯苓，乌梅肉焙，甘草，各一两。天花粉，干葛，各两半。右为末，蜜丸，弹子大。每服一丸，温汤嚼下。
古方八阵	寒阵		七六	＜宣明＞清膈导痰汤	治胃火厚味，膈上热痰，咯吐不出，欬唾稠粘。黄芩，贝母，各一钱。天花粉，瓜蒌仁，白茯苓，白术，各八分。桔梗，甘草，陈皮，各五分。石膏，朴硝，各钱半。水一钟半，加竹叶二十片，揉烂同煎八分。食远服。
古方八阵	寒阵		七七	生铁落饮	治痰火热狂，坠痰镇心。生铁，四十斤，入火烧赤沸，砧上锤之，有花出如兰如蛾，纷纷落地者，是名铁落，用水二斗，煮取一斗，用以煎药。石膏，三两。龙齿研，茯苓，防风去芦，各一两半。玄参，秦艽，各一两。右咀。入铁汁中煮取五升，去柤，入竹沥一升，和匀。温服二合，无时，每日约须五服。
古方八阵	寒阵		七八	大连翘饮	治风热热毒，大小便不利，及小儿痘后余毒，肢体患疮，或丹瘤等毒，游走不止。连翘，山栀炒，黄芩，滑石，柴胡，荆芥，防风，甘草，当归，赤芍，木通，瞿麦，蝉蜕，各等分。右量大小，水煎服。
古方八阵	寒阵		七九	＜局方＞犀角地黄汤	治劳心动火，热入血室，吐血血，发狂发黄，及小儿疮痘血热等证。景岳云：此方治伤寒血燥血热，以致温毒不解，用此取汗最捷，人所不知。盖以犀角之性，气锐能散。仲景云：如无犀角，以升麻代之，此二味可以通用，其义盖可知矣。生地，四钱。芍药，丹皮，犀角镑，各钱半。如欲取汗退热，必用尖生磨搀入之方妙。右咀。水一钟半，煎八分。加犀角汁服。或入桃仁去皮尖七粒同煎，以治血证。
古方八阵	寒阵		八十	＜良方＞犀角地黄汤	即前方加黄连，黄芩各一钱。
古方八阵	寒阵		八一	＜拔萃＞犀角地黄汤	治一切血热失血，三焦血热便秘等证。犀角磨汁，生地，二钱。黄连，黄芩，各一钱。大黄，三钱。水二钟，煎一钟，入犀角汁，和匀。温服。
古方八阵	寒阵		八二	＜外科＞犀角地黄汤	方在外科四六。治胃火血热妄行。
古方八阵	寒阵		八三	＜良方＞生地黄散	治血热小便出血。生地黄，二钱。黄芩炒，五钱。阿胶，炒。柏叶炒，各一钱。右水煎服。
古方八阵	寒阵		八四	生地黄饮子	治诸见血，吐血血，下血溺血，皆属热证。生地，熟地，枸杞，黄耆，芍药，天冬，甘草，地骨皮，黄芩，各等分。右咀。每服七钱，水二钟，煎八分。食远服。如脉微身凉恶风者，加桂五分，吐血者多如此。
古方八阵	寒阵		八五	茜根散	治血不止，心神烦闷。茜根，黄芩，阿胶炒珠，侧柏叶，生地黄，各二钱。甘草炙，一钱。水一钟半，姜三片，煎七分。食远服。
古方八阵	寒阵		八六	人参五味子汤	方在外科一五三。治虚损肺痿等证。
古方八阵	寒阵		八七	二神散	治男妇吐血，或血崩下血。陈槐花，二两，炒焦。百草霜，五钱。右为细末。每服三钱，茅根煎汤调下。治下血，宜空心服之。舌上忽然肿破出血，宜此掺之。
古方八阵	寒阵		八八	＜良方＞四生丸	治吐血血。阳乘于阴，血热妄行，宜服此药。生荷叶，生艾叶，生侧柏叶，生地黄，等分。右捣烂如鸡子大丸。每服一丸，水二盏，滤去柤服。陈日华云：先公尝游灵石寺，见一僧呕血，明年到寺，问呕血者何如？主僧云得服四生丸遂愈。自得此方，屡用有效。愚意前证，乃内热暴患者宜用之，若人病本元不足，须补脾以资化源，否则虚火上炎，金反受克，获生鲜矣。
古方八阵	寒阵		八九	＜济生＞鳖甲地黄汤	治虚劳烦热，怔忡羸瘦。鳖甲醋炙，熟地，人参，白术，当归，麦门冬，茯苓，石斛，柴胡，秦艽，各一钱。肉桂，甘草炙，各六分。水二钟，姜五片，乌梅一个，煎七分。不拘时服。
古方八阵	寒阵		九十	＜局方＞黄耆鳖甲煎	治虚劳客热，肌肉消瘦，烦热心悸盗汗，少食多渴，欬嗽有血。黄耆蜜炙，鳖甲醋浸炙去裙，人参，知母，桑白皮，紫菀，桔梗，甘草炙，各五分。地骨皮，秦艽，柴胡，生地，芍药，各七分。天门冬，白茯苓，各八分。肉桂，四分。水一钟半，煎八分。食后温服。
古方八阵	寒阵		九一	地黄膏	滋阴降火，养血清肝退热。鲜地黄以十斤为则，捣汁，和众药汁同煎。当归身，一斤。芍药，半斤。枸杞，半斤。天门冬，麦门冬，各六两。川芎，丹皮，各二两。连肉，四两。知母，地骨皮，各三两。人参，甘草，各一两。右将众药用水二斗，煎一斗，去滓净，和生地黄汁同熬成膏服之。
古方八阵	寒阵		九二	＜局方＞秦艽扶羸汤	治肺痿骨蒸劳嗽，或寒热往来，声哑自汗，体虚怠惰。人参，秦艽，当归，鳖甲醋炙，紫菀茸，地骨皮，柴胡，甘草，各五分。水一钟半，姜五片，大枣，乌梅各一枚，煎七分。食远服。
古方八阵	寒阵		九三	退热汤	治急劳烦热，口干憎寒，饮食不得。柴胡，龙胆草，青蒿，知母炒，麦冬，甘草，各一钱。右用童便一钟半，?白三寸，薤白三茎，桃，柳枝各五寸，同浸一宿，平旦煎一钟。空心顿服，至夜再服。
古方八阵	寒阵		九四	＜良方＞团鱼丸	治骨蒸劳嗽累效。贝母，前胡，知母，杏仁，各一两。柴胡，半两。团鱼，二个。右药与鱼同煮熟，取肉连汁食之。将药焙干为末，再以团鱼骨甲煮汁一盏，和药丸桐子大。每服二三十丸，煎黄耆六一汤空心送下。病既安，仍服黄耆六一汤调理。
古方八阵	寒阵		九五	＜良方＞地榆散	治肠风热证下血。地榆，黄芩，黄连，栀子，茜根，茯苓，等分。右咀。每服五钱，入韭白五寸同煎。食远温服。
古方八阵	寒阵		九六	＜良方＞四味地榆散	一名泼火散。治中暑昏迷不省人事，并治血痢。地榆，赤芍药，黄连，去须，青皮，等分。右为末。每服三钱，浆水调服，或新汲水亦可。若治血痢，以水煎服。
古方八阵	寒阵		九七	＜本事＞槐花散	治肠风脏毒下血。槐花炒，侧柏叶杵，荆芥穗，枳壳麸炒。右各等分，为末，每服二钱，空心米饮调下，或用煎汤。亦名槐花汤。
古方八阵	寒阵		九八	＜外科＞槐花散	方在外科一六九。治肠风脏毒下血。
古方八阵	寒阵		九九	东垣加减四物汤	治肠风下血。当归，川芎，生地，侧柏叶，各八分。枳壳麸炒，荆芥穗，槐花炒，甘草，各四分。地榆，条芩，防风，各六分。乌梅，肥者三枚。水二钟，姜三片，煎八分。空心温服。
古方八阵	寒阵		百	＜局方＞枳壳汤	治大便肠风下血。枳壳，二两，炒黄。大黄连，一两，同槐花四两炒焦，去花不用。水二钟，浓煎空心温服。
古方八阵	寒阵		百一	枳壳散	治便血，或妇人经候不调，手足烦热，胸膈不利。枳壳麸炒，半夏?，赤芍药，柴胡，各一钱。黄芩，一钱半。水二钟，姜三片，枣一枚，煎八分。食远服。
古方八阵	寒阵		百二	＜济生＞小蓟饮子	治下焦结热，溲血崩淋等证。生地，四两。小蓟根，滑石，蒲黄炒，藕节，淡竹叶，山栀，炙甘草，各五钱。右咀。每服五，六钱，水一钟半，煎八分。空心温服。
古方八阵	寒阵		百三	仲景黄连汤	治伤寒胸中有热，胃中有邪气，腹中痛，欲呕吐者。黄连，甘草炙，干姜，桂枝去皮，各三两。人参，二两。半夏，半升，大枣，十二枚。右七味，以水一斗，煮取六升，去滓。温服一升，日三服，夜二服。
古方八阵	寒阵		百四	黄连汤	治便后下血，腹不痛，名温毒下血。黄连，当归，各二钱。甘草，五分。水二钟，煎八分。食后服。
古方八阵	寒阵		百五	仲景黄芩汤	治太阳与少阳合病，自下利。黄芩，三两。炙甘草，芍药，各二两。大枣，十二枚。右四味，以水一斗，煮取三升，去滓。温服一升，日再服，夜一服。若呕者，加半夏半升，生姜三两。
古方八阵	寒阵		百六	＜外台＞黄芩汤	方在和阵一九八。治干呕下利。
古方八阵	寒阵		百七	＜直指＞黄芩汤	治心肺蕴热，口疮咽痛膈闷，小便淋浊不利。黄芩，黄连，栀子，生地，麦冬，木通，泽泻，甘草，各等分。右每服一两，水一钟半，煎八分。食前服。
古方八阵	寒阵		百八	黄耆散	治热痢下赤脓，心腹烦热疼痛。黄耆，当归，龙骨，各七钱半。生地黄，五钱。黄连，去须微炒，一两。黄檗，黄芩，犀角屑，地榆，各半两。右为细末。每服二钱，不拘时粥饮调下。
古方八阵	寒阵		百九	河间黄芩芍药汤	治泻痢腹痛，或身热炽后重，脉洪数，脓血稠粘，及阴虚内热，吐血者。此方即前仲景之黄芩汤，但分两不同。黄芩，白芍，各二钱。甘草，一钱。水一钟半，煎八分。温服。腹痛甚者，加桂二分。脓血甚者，加当归，黄连各一钱。一方芍药用六钱。
古方八阵	寒阵		百十	＜局方＞木香化滞汤	治痢下赤白，腹中痛，里急后重，多热多滞者宜之。木香，甘草，各七分。人参，陈皮，黄连，泽泻，槟榔，各一钱。白术，枳壳麸炒，厚朴，白芍药，茯苓，各钱半。水二钟，煎八分。食前服。
古方八阵	寒阵		百十一	清热渗湿汤	治湿热浮肿，肢节疼痛，小水不利。黄檗盐水炒，二钱。黄连，茯苓，泽泻，各一钱。苍术，白术，各钱半。甘草，五分。水二钟，煎八分服。如单用渗湿，去黄连，黄檗，加橘皮，干姜。
古方八阵	寒阵		百十二	河间益元散	一名六一散。一名天水散。治中暑身热烦渴，小水不利。河间云：治痢之圣药，分利阴阳，去湿热，其功大矣。粉甘草，一两。桂府滑石飞，六两。右为极细末。每服二，三钱，新没水调下。一方加辰砂三钱，名朱砂益元散。一方加牛黄，治烦而不得眠。
古方八阵	寒阵		百十三	＜局方＞香连丸	治热泻痢疾，赤白脓血，湿热侵脾，里急后重。黄连净，十两，切如豆粒，用净吴茱萸五两，二味用热水拌和，入磁罐内置热汤中炖一日，同炒至黄连紫黄色为度，去茱萸不用。木香，每制净黄连一两，用木香钱半。右为末，醋糊丸，桐子大。每服七十丸，食前空心米饮下。
古方八阵	寒阵		百十四	＜良方＞六神丸	治食积兼热，赤白痢疾，或腹痛不食，或久而不止。神?为糊，麦芽炒，茯苓，枳壳麸炒，木香煨，黄连炒焦黑，等分。右为末，以神?糊为丸，桐子大。每服五七十丸，白汤送下。
古方八阵	寒阵		百十五	八正散	治心经蕴热，脏腑秘结，小便赤涩，淋闭不通，及血淋等证。车前子，木通，滑石飞，山栀，大黄煨，瞿麦，萹蓄，甘草，各等分。右咀。每服五钱，水二钟，灯心二十茎，煎七分。食前温服。
古方八阵	寒阵		百十六	七正散	车前子，赤茯苓，山栀仁，木通，龙胆草，萹蓄，生甘草梢。加灯心，竹叶，水煎服。
古方八阵	寒阵		百十七	五淋散	治膀胱有热，水道不通，淋沥不止，脐腹急痛，或尿如豆汁，或如砂石，膏淋，尿血并皆治之。茵陈，淡竹叶，各一钱。木通，滑石，甘草，各钱半。栀子炒，赤芍药，赤茯苓，各二钱。水二钟，煎一钟。食前服。
古方八阵	寒阵		百十八	＜局方＞薷苓汤	治夏月暑泻欲成痢者。香薷，黄连姜汁炒，厚朴姜炒，扁豆炒，猪苓，泽泻，白术，茯苓，等分。右咀。每服五，六钱，水钟半，姜三片，煎七分服。
古方八阵	寒阵		百十九	＜局方＞太平丸	治泄泻。黄连同吴茱萸炒去茱萸不用，芍药炒，减半。右为末，老米糊丸服。同干姜炒，加阿胶一半为丸，名驻车丸。
古方八阵	寒阵		百二十	＜本事＞火府丹	治心经积热，小便淋涩，黄疸烦渴。生地黄，二两，杵膏。木通，黄芩炒，各一两。右以二味为末，加蜜丸桐子大。每服五七十丸，木通汤下。许学士云；一卒病渴，日饮水斗许，不食者三月，心中烦闷。时在十月，余谓心经有伏热，与火府丹数服。越二日来谢，云：当日三服，渴止；又三服，饮食如故。此本治淋，用以治渴，可谓通变也。
古方八阵	寒阵		一二一	真珠粉丸	治精滑白浊。黄檗，真蛤粉，各一斤。真珠，三两。一方代以青黛亦效。右为末，水糊丸，桐子大。每服百丸，空心温酒下，或加樗皮，滑石，青黛俱好。
古方八阵	寒阵		一二二	＜局方＞导赤散	治心火及小肠热证，小便赤涩而渴。生地，木通，生甘草，各等分。入竹叶二十片，水煎服。一方加人参，麦门冬。
古方八阵	寒阵		一二三	赤茯苓汤	治膀胱实热，小便不通，口干，咽肿不利。赤茯苓，猪苓，木通，车前子，瞿麦，葵子，黄芩，滑石，枳实，甘草，各等分。水一钟半，姜三片，煎八分。食前服
古方八阵	寒阵		一二四	＜济生＞葵子汤	治膀胱实热，腹胀，小便不通，口舌干燥。葵子微炒，猪苓，赤茯苓，枳实，瞿麦，木通，黄芩，车前子，滑石，各一钱。甘草，五分。右用水一钟半，姜煎。空心服。
古方八阵	寒阵		一二五	牛膝汤	治砂石淋涩。牛膝，一合。麝香，少许。右用水煎牛膝去滓，入麝香服之。鄞县耿梦得之内患淋，下砂石剥剥有声，甚为苦楚，一服而愈。
古方八阵	寒阵		一二六	三味牛膝汤	治小便不通，茎中痛，及妇人血热内结，腹坚痛。牛膝根叶一握，生用。当归，一两。黄芩去黑心，半两。右咀。每服一两许，水一钟半，煎七分。食远服，日三。
古方八阵	寒阵		一二七	海金沙散	治膏淋。海金沙，滑石，各一两。甘草，二钱半。右为细末。每服二钱，灯草汤空心调下。
古方八阵	寒阵		一二八	茵陈汤	治黄疸发热，大小便涩。茵陈，栀子仁，各二钱。赤茯苓，葶苈，各钱半。枳实，甘草，各五分。水一钟半，姜三片，煎八分。食前服。
古方八阵	寒阵		一二九	＜活人＞茯苓渗湿汤	治黄疸湿热，呕吐而渴，身目俱黄，小便不利，食少而热。白茯苓，泽泻，茵陈，青皮，陈皮，防己，各五分。栀子，黄芩，各八分。黄连，枳实，各七分。苍术，白术，各一钱。右水煎服。
古方八阵	寒阵		百三十	东垣当归拈痛汤	治湿热为病，肢节烦疼，肩背沉重，胸膈不利，手足遍身流注疼痛，热肿等证。羌活，黄芩，炙甘草，茵陈，各五分。人参，苦参，升麻，干葛，苍术，各二钱。防风，归身，白术，知母，猪苓，泽泻，各一钱半。右咀。每服一两，水煎空心服，临睡再服。
古方八阵	寒阵		一三一	＜活人＞犀角散	治脚气冲心，烦喘闷乱，头痛口干，坐卧不得。犀角屑，枳壳麸炒，沉香，各七钱半。槟榔，紫苏茎叶，麦门冬，赤茯苓，各一两。木香，防风，各半两。石膏生用研，二两。右咀。每服八钱，以水一钟半，煎八分，去柤，入淡竹沥一合，更煎一二沸。不拘时温服。
古方八阵	寒阵		一三二	东垣清燥汤	治六七月间湿热成痿，肺金受邪，腰以下痿软，瘫痪不能动，行走不正，两足欹侧。柴胡，酒黄檗，黄连，麦冬，各三分。生地，人参，各一钱。炙甘草，猪苓，白茯苓，橘红神?，泽泻，各五分。白术，苍术，各八分。黄耆，钱半。升麻，三分。五味子，九粒。右咀。每服半两，水二盏，煎一盏。稍热空心服。
古方八阵	寒阵		一三三	苍术汤	治湿热腰腿疼痛。苍术，三钱。柴胡，二钱。黄檗，防风，各一钱。右用水煎，空心服。
古方八阵	寒阵		一三四	丹溪二妙散	治湿热在经，筋骨疼痛，如有气加气药，如血虚加补血药，如痛甚加姜汁热辣服之。黄檗炒，苍术去皮炒制，等分。右为末。捣生姜煎沸汤调服。此二物皆有雄壮之气，如气实者，加少酒佐之。此即＜集要＞二神汤，各三钱半，用水煎，空心服。一方以二妙为君，加甘草，羌活，各二钱。陈皮，芍药，各一钱。威灵仙酒炒，五分。为末，服之佳。
古方八阵	寒阵		一三五	加味二妙丸	治两足湿痺，疼痛如火燎，从两足跗热起，渐至腰胯，或麻痺痿软，皆是湿热为病，此方主之。归尾，川牛膝，川萆薢，防己，龟板酥炙，各一两。苍术米泔浸炒，四两。黄檗，二两，酒浸，晒干。酒煮?糊为丸，桐子大。每服百丸，空心姜盐汤送下。
古方八阵	寒阵		一三六	＜丹溪＞苍术黄檗丸	治湿热，食积，痰饮，流注，脚气。苍术盐水炒，黄檗盐水炒，防己，南星，川芎，白芷，犀角，槟榔，等分。右为末，酒糊丸服。血虚，加牛膝，龟板。肥人加痰药。
古方八阵	寒阵		一三七	＜正传＞虎胫骨丸	治两足痿弱软痛，或如火焙，从足踝下上冲腿膝等证因热所成者，经验。牛膝，归尾，各二两。龟板酥炙，虎胫骨酥炙，防己，各一两。苍术米泔浸一宿，黄檗酒浸日晒，各四两。右为细末，?糊为丸，桐子大。每服百余丸，空心姜盐汤送下。一方加炮附子五钱。
古方八阵	寒阵		一三八	河间苦参丸	治血虚风热著痺。苦参，二两，取粉。丹参炙，沙参，人参，防风去叉，五加皮，蒺藜炒去刺，乌蛇酒浸取肉，蔓荆子，龟板酥炙，虎骨酥炙，玄参，各一两。右为细末，用不蛀皂角一斤剉碎，以水三升挼取汁，于无油铁器熬成膏，加炼蜜四两和丸，桐子大。每服十五丸至二十丸，食后良久，夜卧共三服，荆芥薄荷酒下。
古方八阵	寒阵		一三九	陈氏苦参丸	方在外科八八。治遍身搔痒，癣疥疮疡。
古方八阵	寒阵		百四十	钱氏苦参丸	方在痘疹九九。治痘后溃烂，疮毒疥癞。
古方八阵	寒阵		一四一	朱砂凉膈丸	治上焦虚热，肺脘咽膈有气如烟抢上。黄连，山栀，各一两。人参，茯苓，各半两。朱砂，三钱，另研。冰片，五分，另研。右为细末，炼蜜为丸，桐子大，朱砂为衣。熟水送下五，七丸，日进三服。食后。
古方八阵	寒阵		一四二	东垣朱砂安神丸	一名黄连安神丸。治心神烦乱，发热怔忡不寐，或寐中惊悸头运等证。生地，朱砂另飞为衣，当归，各一钱。甘草，五分。黄连，一钱半。汤浸蒸饼为丸，黍米大。每服十五丸至二十丸，津液咽之，或食后用温水，凉水送下亦可。
古方八阵	寒阵		一四三	钱氏安神丸	治热渴心闷，脉实颊赤口燥。麦冬，马牙硝，白茯苓，寒水石，山药，甘草，各五钱。朱砂，一两。龙脑，一字。右为末，炼蜜丸，芡实大。每服一丸，沙糖水化下。
古方八阵	寒阵		一四四	＜秘旨＞安神丸	方在小儿七一。治心虚惊悸。
古方八阵	寒阵		一四五	十味安神丸	方在小儿七三。治虚惊。
古方八阵	寒阵		一四六	七味安神丸	方在小儿七二。治心热多惊。
古方八阵	寒阵		一四七	＜集验＞龙脑安神丸	治男妇小儿五积癫痫，不论远近，发作无时，但服此药，无不痊愈。龙脑研，麝香研，牛黄研，各三钱。犀角屑，人参，茯神，麦冬，朱砂飞，各二两。桑白皮炒，地骨皮，甘草炙，各一两。马牙硝，二钱。金箔，三十五片。为细末，炼蜜丸，弹子大，金箔为衣。寒用热水，热用凉水，不拘时化下一丸，小儿半丸。如病二三年者，日进三服。若男妇虚劳，喘嗽发热者，用新汲水化下，其喘满痰嗽立止。
古方八阵	寒阵		一四八	万氏龙脑安神丸	方在小儿七七。治惊痰，及痘中昏闷谵妄。
古方八阵	寒阵		一四九	抑青丸	治肝火。黄连，姜汁炒。右单用一味为末，粥丸，温水下。
古方八阵	寒阵		百五十	钱氏抑青丸	方在小儿九八。治肝热急惊搐搦。
古方八阵	寒阵		一五一	泻青丸	治肝胆火，并小儿急惊发搐，眼赤睛疼。龙胆草，当归，川芎，防风，羌活，山栀，大黄，等分。炼蜜为丸，桐子大。每服五十丸。
古方八阵	寒阵		一五二	泻金丸	治肺火。用黄芩为末，滴水丸。白汤下。
古方八阵	寒阵		一五三	丹溪茱连丸	治湿热吐酸。黄连陈壁土炒，二两。黄芩制同，一两。陈皮，苍术米泔浸，吴茱萸煮少时浸半日晒干，各一两。或加桔梗，茯苓各一两。右为末，神?糊丸，绿豆大。每服二三十丸，食后津液送下。
古方八阵	寒阵		一五四	左金丸	治肝火?肋刺痛，或发寒热，或头目作痛，淋秘，泄泻，一切肝火等证。黄连，六两，炒。吴茱萸，一两，汤炮片时，焙干用。右为末，粥丸，梧子大。白术，陈皮煎汤下三四五十丸。
古方八阵	寒阵		一五五	大补丸	治阴火。黄檗盐酒炒褐色。米粥丸。血虚四物汤送下，气虚四君子汤送下。
古方八阵	寒阵		一五六	大造丸	此方治阴虚血热，能使耳目聪明，须发乌黑，有夺造化之功，故名大造。亦治心风失志，虚劳水亏等证。紫河车，头生壮盛者一具，以米泔洗净，少加酒，蒸极烂捣膏，以山药末收，烘干用；或洗净即以新瓦上焙干用。败龟板自死者酥炙，二两。黄檗盐酒炒，两半。杜仲酥炙，两半。牛膝酒洗，一两二钱。天门冬，麦门冬，各一两二钱。熟地，二两半，用砂仁末六钱，茯苓二两一块，同稀绢包，入好酒煮七次，去茯苓不用。夏加五味子七钱。右除熟地黄另杵外，共为末，用酒煮米糊同熟地膏捣丸，桐子大；或蜜丸亦可。每服八九十丸，空心临卧盐汤，姜汤任下，冬月酒下。妇人加当归二两，去龟板。男子遗精白浊，妇人带下，加牡蛎一两半。
古方八阵	寒阵		一五七	丹溪大补阴丸	降阴火，补肾水。黄檗盐酒炒，知母盐酒炒，各四两。熟地酒洗蒸捣烂，龟板酥炙黄，各六两。右为细末，用猪脊髓蒸熟，和炼蜜同捣为丸，桐子大。每服五六十丸，空心姜盐酒送下。
古方八阵	寒阵		一五八	＜秘传＞大补天丸	治男妇虚损劳伤，形体羸乏，腰背疼痛，遗精带浊。紫河车，初胎者一具，米泔洗净，入小砂罐内，加水一碗煮沸，候冷取起，放竹篮中，四围用纸糊密，烘干为末，入群药和匀。黄檗蜜炒，知母乳炒，龟板酥炙，各三两。怀熟地，五两，捣。牛膝酒洗，肉苁蓉酒洗，麦门冬，山药炒，虎胫骨酥炙，黄耆蜜炙，茯神，各两半。杜仲制，何首乌，制，人参，白芍药，冬月一两。枸杞，各一两。生地酒洗沙锅煮烂捣，天门冬，当归酒洗，北五味，各一两。冬加干姜，半两，炒黑。右为细末，用猪脊髓三条蒸熟，同炼蜜和捣为丸，桐子大。每服八十丸，空心淡盐汤下，冬月酒下。
古方八阵	寒阵		一五九	大补地黄丸	治精血枯涸燥热。黄檗盐酒炒，熟地酒蒸，各四两。当归酒洗，山药炒，枸杞，各三两。知母盐酒炒，山茱萸，白芍药，各二两。生地，二两半，肉苁蓉酒浸，玄参，各两半。右为末，炼蜜丸，桐子大。每服七八十丸，空心淡盐汤送下。
古方八阵	寒阵		百六十	丹溪补阴丸	一名虎潜丸。降阴火，滋肾水。黄檗制，知母制，熟地酒洗，各三两。龟板酥炙，四两。白芍酒炒，当归，牛膝，各二两。虎胫骨酥炙，锁阳酥炙，陈皮，各两半。右为细末，酒煮羯半肉为丸，桐子大。冬加干姜半两。每服五六十丸，姜盐汤或酒下。
古方八阵	寒阵		一六一	节斋补阴丸	黄檗，知母俱酒炒，龟板，各三两。熟地，五两。锁阳，枸杞，天冬，白芍，各二两。五味，一两。干姜，五钱。炼蜜入猪脊髓三条捣丸，桐子大。每服八九十丸，空心淡盐汤送下，冬月用酒。
古方八阵	寒阵		一六二	三补丸	治三焦火热。黄连，黄芩，黄檗。滴水丸，桐子大。白汤送下，或淡盐汤亦可。
古方八阵	寒阵		一六三	东垣滋肾丸	降肾火。桂与火邪同体，此寒因热用法也。凡不渴者，病在下焦，宜用之。＜良方＞云：或肾虚足热，小便不利，肚腹肿胀，皮肤胀裂，眼睛突出，此神剂也。黄檗，二两，酒拌阴干。知母，同上。肉桂，二钱。为细末，熟水为丸。百沸汤空心送下二百丸。
古方八阵	寒阵		一六四	加味虎潜丸	治诸虚不足，腰腿冬痛，行步无力。壮元气，滋肾水。熟地黄，八两。人参，黄耆炙，当归，杜仲酥炙，牛膝酒蒸，锁阳酒洗，龟板酥炙，菟丝子制，茯苓，破故纸炒，黄檗蜜水炒，知母酒炒，虎骨酥炙，各一两。山药炒，枸杞，各二两。右炼蜜加猪脊髓酒蒸熟同捣丸，桐子大。每服百余丸，空心淡盐汤或酒任下。
古方八阵	寒阵		一六五	加味坎离丸	生精养血，升水降火。川黄檗，八两，分四分，用清酒，盐水，人乳，蜜水各浸二两，晒干，炒褐色。熟地，八两，用茯苓四两打碎，砂仁二两，三味同入绢袋中，好酒三瓶煮干，去茯苓，砂仁，止用地黄。知母，八两，盐酒浸炒。白芍酒浸一日晒干，当归，川芎，各四两。右为末，同铺筐中，日晒夜露，三日为度，炼蜜丸，桐子大。每服八九十丸，空心盐汤，冬月温酒任下。
古方八阵	寒阵		一六六	三才封髓丹	降心火，益肾水。天门冬，熟地黄，人参，各一两。黄檗炒褐色，三两。砂仁炒，半两。甘草炙，七钱。右为末，?糊丸，桐子大。每服五七十丸，以肉苁蓉五钱，切片酒浸一宿，次日煎三，四沸，空心送下。
古方八阵	寒阵		一六七	当归龙荟丸	治肝经实火，大便秘结，小便涩滞，或胸膈作痛，阴囊肿胀，凡肝实火皆宜用之，及一切躁扰狂越，惊悸不宁等证。当归，龙胆草，栀子仁，黄连，黄檗，黄芩，各一两，芦荟，大黄，青黛，各五钱。木香，二钱半。麝香，五分，另研。右为末，神?糊丸，桐子大。每服二三十丸，姜汤，白汤任下。
古方八阵	寒阵		一六八	＜良方＞芦荟丸	治疳癖肌肉消瘦，发热潮热，饮食少思，口干作渴，或肝火食积，口鼻生疮，牙龈蚀烂等证。芦荟，胡黄连，黄连炒焦，木香，白芜荑炒，青皮，各五钱。当归，茯苓，陈皮，各两半。甘草炒，七钱。右为末，米糊丸，桐子大。每服七八十丸，米汤下。
古方八阵	寒阵		一六九	大芦荟丸	方在小儿百十五。治小儿肝脾疳积发热。
古方八阵	寒阵		百七十	加减芦荟丸	方在小儿百十六。治证同前。
古方八阵	寒阵		一七一	三圣丸	治嘈杂神效。白术，四两，炒。橘红炒，一两。黄连炒，五钱。右为细末，神?糊丸，绿豆大。每服五六十丸，姜汤下。
古方八阵	寒阵		一七二	术连丸	治嘈杂。白术，四两，土炒。黄连，一两，姜汁炒。右为末，神?糊丸，黍米大。每服百余丸，姜汤下。
古方八阵	寒阵		一七三	软石膏丸	治嘈杂嗳气。软石膏煆，半夏制，香附子炒，栀子仁炒，各等分。右为细末，米粥丸，桐子大。每服五七十丸，姜汤下。
古方八阵	寒阵		一七四	地榆丸	治血痢下血极效。地榆微炒，当归微炒，阿胶糯米炒，黄连去须，诃子取肉炒，木香晒干，乌梅肉，各半两。右为细末，炼蜜丸，梧子大。每服三五十丸，空心或食前，陈米饮吞下。
古方八阵	寒阵		一七五	槐角丸	治五种肠风下血，并痔漏脱肛。槐角炒，黄芩，地榆，当归，防风，枳壳麸炒。右等分，为细末，米酒，?糊丸，桐子大。每服五六十丸，空心清米饮送下，极效。一方有乌梅肉。
古方八阵	寒阵		一七六	＜御药＞阿胶丸	治肠风下血。黄连，阿胶炒珠，赤茯苓，等分。右将连，茯为末，阿胶用酒熬化，和末，众手为丸，食前米汤送三五十丸。或共为末糊丸亦可。
古方八阵	寒阵		一七七	聚金丸	治酒毒大肠畜热下血。黄芩，防风，各二两。黄连，四两，半生半酒炒。右为末，醋糊丸，梧子大。每服七八十丸，空心米饮下。
古方八阵	寒阵		一七八	脏连丸	治远年近日肠风脏毒下血。大鹰爪黄连，半斤。槐米，二两。枳壳，一两。防风，粉草，槐角，香附，牙皂，木香，各五钱。右用陈仓米三合，同香附一处为末，外药共为细末，用猪大脏约长二尺，洗净，装入米，附缚定，量用水二大碗，沙锅炭火煮，干即添水，慢火煮烂如泥，取起和药捣匀，丸桐子大。每空心米饮下七八十丸。忌?，蒜，生冷，煎炙之物。一料病痊。
古方八阵	寒阵		一七九	＜局方＞酒蒸黄连丸	治一切热泻便血，并伏暑发热，解酒毒。黄连，半斤，用净酒二升，浸以丸器，置甑上蒸至烂，取出晒干。右为末，滴水丸。每服五十丸，食前温水下。
古方八阵	寒阵		百八十	黄连丸	治肠红便血，痔疮肿痛。黄连，吴茱萸，等分。右二味，用滚汤同漉过，罨一二日，同炒拣开，各另为末，米糊丸，桐子大。每服二，三钱。粪前红，服茱萸丸；粪后红，服黄连丸，俱酒下。此与左金丸稍同。
古方八阵	寒阵		一八一	猪脏丸	方在外科二二二。治大便痔漏下血。
古方八阵	寒阵		一八二	保和丸	方在小儿三五。治饮食酒积停滞。
古方八阵	寒阵		一八三	四顺清凉饮	方在攻阵二五。治脏腑血热，烦渴秘结。
古方八阵	寒阵		一八四	仲景白头翁汤	治热痢下重者。白头翁，二两。黄连，黄檗，秦皮，各三两。右四味，以水七升，煮取二升，去滓。温服一升，不愈，再服一升。
古方八阵	热阵		一	仲景理中丸	即名人参理中汤。治太阴即病，自利不渴，阴寒腹痛，短气欬嗽，霍乱呕吐，饮食难化，胸膈噎塞，或疟疾瘴气瘟疫，中气虚损，久不能愈，或中虚生痰等证。人参，白术炒，干姜炒，炙甘草，各三两。右四味，捣筛为末，蜜丸，鸡子黄大。以沸汤数合和一丸研碎，温服之，日三，四，夜二服；腹中未热，益至三，四丸。然不及汤，汤法以四物依数切，用水八升，煮取三升，去渣，温服一升，日三服。原论加减法，详在霍乱门述古条中。宾按：右方两数，乃汉时权度，今后世所用，惟每味数钱，而甘草半之，酌宜可也。
古方八阵	热阵		二	附子理中汤	治证如前，而中气虚寒，腹痛甚者。又或入房腹痛，手足厥冷，或食冷犯寒等证。即前方加制附子一，二，三钱，随宜用之。其有寒甚势急者，不妨生用，或炮用亦可。外科附子理中汤有芍药，茯苓，无甘草，干姜。
古方八阵	热阵		三	附子理中丸	治阴寒肾气动者。即前附子理中汤去白术，炼蜜丸服。
古方八阵	热阵		四	理中加丁香汤	治中脘停寒，喜辛物，入口即吐即哕。即前附子理中汤加丁香十粒，甚或兼痛者，可加至一，二钱。若以理中加木香，即名木香理中汤。
古方八阵	热阵		五	加味理中汤	治脾肺俱虚，欬嗽不已。人参，白术，茯苓，炙甘草，陈皮，半夏，干姜，细辛，北五味，等分。右咀。每服三钱，姜三片，枣一枚，煎七分。食远服。
古方八阵	热阵		六	＜局方＞胡椒理中汤	治肺胃虚寒，气不宣通，欬喘逆气，虚痞噎闷，?腹满痛，短气不能饮食，呕吐痰水不止。白术，五两。干姜，炙甘草，胡椒，良姜，荜茇，陈皮，细辛，款冬花去梗，各四两。右咀。每服五，七钱，水一钟半，煎七分。食远温服。或炼蜜丸，桐子大。每服三五十丸，白汤，温酒，米今任下，无时，每日二服。
古方八阵	热阵		七	＜选方＞八味理中丸	治脾胃虚寒，饮食不化，胸膈痞闷，或呕吐泄泻。人参，干姜炒，各一两。白术，四两，炒。白茯苓，麦芽炒，二两。甘草炙，神?，炒，砂仁炒，各一两半。右为细末，炼蜜为丸，每丸重一钱。空心服一丸，姜汤嚼下。
古方八阵	热阵		八	枳实理中丸	治伤寒寒实结胸。人参，白术，茯苓，甘草，干姜，各二两。枳实，十六片。右为细末，炼蜜丸，鸡子黄大。每服一丸，热汤化下，连进二三服。
古方八阵	热阵		九	理中化痰丸	治脾胃虚寒，痰涎内停，呕吐少食，或大便不实，饮食难化，欬唾痰涎。此中气虚弱，不能统涎归源也。人参，白术炒，干姜炮，茯苓，各二两，炙甘草，一两。半夏制，三两。姜汤煮?糊丸，桐子大。每服四五十丸，白汤送下。
古方八阵	热阵		十	治中汤	治脾胃不和，呕逆霍乱，中满虚痞，或泄泻。此即理中汤加青皮，陈皮也。人参，白术，干姜炮，炙甘草，青皮，陈皮，等分。右每服五钱，水煎服。如区，加半夏。
古方八阵	热阵		十一	丁香温中汤	治同前。即前治中汤加丁香，去半夏。
古方八阵	热阵		十二	＜良方＞温胃汤	治忧思结聚，脾肺气凝，元阳受损，大肠与胃气不平，胀满上冲，饮食不下，脉虚而紧满。附子制，厚朴，当归，白芍药，人参，甘草炙，陈皮，各一钱。干姜炮，一钱。川椒去合口炒出汗，三分。水一钟半，姜三片，煎一钟。食远服。
古方八阵	热阵		十三	东垣温胃汤	治服寒药多，致脾胃虚弱，胃脘痛。白豆蔻，人参，泽泻，各三分。益智，砂仁，厚朴，甘草，干姜，姜黄，各四分。黄耆，陈皮，各七分。右为细末。每服三钱，水一盏，煎至半盏。食前温服。
古方八阵	热阵		十四	仲景四逆汤	又名通脉四逆汤。治伤寒阴证自利，里寒外热，脉沉身痛而厥。甘草炙，二两。干姜炮，三两。附子，一枚，破八片，生用。右咀。以水三升，煮取一升二合。分二次温服，其脉即出者愈。面色赤者，加?九茎。腹中痛者，去?，加芍药二两。呕者，加生姜二两。咽痛者，加桔梗一两。利止脉不出者，加人参一两。
古方八阵	热阵		十五	仲景四逆加人参汤	治伤寒恶寒，脉微而复利，即于前方内加人参一两。
古方八阵	热阵		十六	仲景四逆加猪胆汁汤	治伤寒吐下后，汗出而厥，四肢拘急，脉微欲绝者。即于四逆汤内加入猪胆汁半合。
古方八阵	热阵		十七	仲景茯苓四逆汤	治伤寒汗下后，病仍不解，烦躁者。茯苓，六两。人参，一两。甘草炙，二两。干姜，一两半。附子，一枚，生用去皮，切八片。右五味，以水五升，煮取三升，去渣。温服七合，日三服。
古方八阵	热阵		十八	茱萸四逆汤	治厥阴中寒，小腹痛甚。吴茱萸汤泡，附子炮，干姜，各二钱。炙甘草，钱半。水一钟半，煎七分。热服。
古方八阵	热阵		十九	陈氏茵陈四逆汤	治发黄脉沉细迟，肢体逆冷，腰已上自汗。茵陈，二两。炙甘草，一两。干姜炮，两半。附子，一个，炮，作八片。右分四贴，水煎服。
古方八阵	热阵		二十	仲景当归四逆汤	治伤寒手足厥寒，脉细欲绝者，或下利脉大，肠鸣者，虚也。及其人内有久虚者，宜当归四逆加吴茱萸生姜汤主之。当归，桂枝，芍药，细辛，各三两。甘草，通草，各二两。大枣，二十五枚，擘。右七味，以水八升，煮取三升，去滓。温服一升，日三服。
古方八阵	热阵		二一	四逆散	方在散阵二八。治阳邪亢热，血脉不通，四肢厥逆。
古方八阵	热阵		二二	仲景附子汤	治少阴病，得之一二日，口中和，其背恶寒者，当灸之，附子汤主之，并治少阴病身体痛，手足寒，骨节痛，脉沉者。附子，二枚，去皮，破八片。人参，二两。白术，四两。芍药，茯苓，各三两。右五味，以水八升，煮取三升，去渣。温服一升，日三服。
古方八阵	热阵		二三	＜三因＞附子汤	治风寒湿痺，骨节疼痛，皮肤不仁，肌肉重著，四肢缓纵。附子生，白芍药，桂心，甘草，白茯苓，人参，干姜，各三两。白术，一两。右咀。每服四钱，水煎服。
古方八阵	热阵		二四	生附汤	治寒湿腰痛。附子生用，白术，茯苓，牛膝，厚朴，干姜，炙甘草，各一钱。苍术，杜仲姜炒，各二钱。水二钟，生姜三片，红枣二枚，煎八分。食前服。
古方八阵	热阵		二五	参附汤	方在补阵三七。治元阳不足，喘急呃逆，呕恶厥冷等证。
古方八阵	热阵		二六	仲景术附汤	方在补阵四一。治中寒中气不足，逆冷，痰盛，口噤等证。
古方八阵	热阵		二七	耆附汤	方在补阵四三。治气虚阳弱，虚汗倦怠。
古方八阵	热阵		二八	＜济生＞术附汤	方在补阵四二。治寒湿腰冷重痛，小便自利。
古方八阵	热阵		二九	＜金匮＞桂枝附子汤	治伤寒八九日，风湿相搏，身体疼烦，不能转侧，不呕不渴，脉浮虚而涩者。桂枝，四两，去皮。生姜，三两，切。附子，三枚，炮，去皮，各破八片。甘草，三两，炙。大枣，十二枚，擘。右五味，以水六升，煮取二升，去渣，分温三服。
古方八阵	热阵		三十	＜金匮＞白术附子汤	治伤寒八九日，风湿相搏，身体疼烦，不能转侧，不呕不渴，脉虚浮而涩，若小便坚，小便自利者，去桂枝，此方主之。白术，二两。附子，一枚，炮，去皮。甘草炙，一两。生姜，一两半，切。大枣，六枚。右五味，以水三升，煮取一升，去滓，分温三服。一服觉身痺，半日许再服。三日服都尽，其人如冒状，勿怪，即是术，附并走皮中，逐水气未得除故耳。
古方八阵	热阵		三一	＜金匮＞甘草附子汤	治风湿相搏，骨节疼烦，掣痛不得屈伸，近之则痛剧，汗出短气，小便不利，大便反快，恶风不欲去衣，或身微肿者，此主之。甘草炙，白术，各二两。附子，二枚炮，去皮。桂枝，四两，去皮。右四味，以水六升，煮取三升，去渣。温服一升，日三服。初服得微汗则解，能食。汗后复烦者，服五合；恐一升多者，服六，七合为妙。
古方八阵	热阵		三二	＜良方＞姜附汤	治霍乱转筋，手足厥冷，或吐逆身冷，脉微急，用此药救之。此即仲景干姜附子汤。干姜，一两。附子，一个，生用。右每服半两，水煎。外科姜附汤有人参，白术。
古方八阵	热阵		三三	生姜附子汤	治岭南瘴疠，内虚发热，或寒热往来，呕痰吐逆，头疼身痛，或汗多烦躁引饮，或自利小便赤，兼主卒中风。附子，一枚，如法制，分四服。右每服水一钟，生姜十片，煎六分。微温服。
古方八阵	热阵		三四	干姜附子汤	治瘴毒阴证发热，或烦躁，手足冷，鼻尖冷，身体重痛，舌上胎生，引饮烦渴，或自利呕吐，汗出恶风。大附子，一枚，制，分四服。右每服加炮干姜二钱同煎，温服；热甚者，冷服。
古方八阵	热阵		三五	＜宝鉴＞羌活附子汤	治呃逆。羌活，附子，干姜炮，茴香，各一钱。木香，五分。水钟半，枣二枚，煎服。＜三因方＞木香作丁香。
古方八阵	热阵		三六	仲景芍药甘草附子汤	治发汗病不解，反恶寒者，虚故也。芍药，甘草炙，各三两。附子，一枚，炮，去皮，切八片。上三味，以水五升，煮取一升五合，去渣，分温服。
古方八阵	热阵		三七	＜活人＞附子八味汤	治气虚中寒，脚气等症。附子炮去皮脐，人参，干姜炮，芍药，茯苓，甘草炙，桂心，各二两。白术，四两。右每服五，七钱，水一钟半，煎七分。食前温服。又方去桂心，加干熟地黄三两。
古方八阵	热阵		三八	六物附子汤	方在外科三五。治四气流注太阴，四肢骨节烦疼，浮肿，小水不利。
古方八阵	热阵		三九	小建中汤	方在补阵二二。治虚劳里急，腹痛失精，四肢酸疼，咽干口燥等证。
古方八阵	热阵		四十	＜局方＞大建中汤	方在补阵二四。治阳虚气血不足，腰脚筋骨疼痛。
古方八阵	热阵		四一	八味大建中汤	方在补阵二五。治中气不足，厥逆呕吐，挛急阴缩，腹痛虚火等证。
古方八阵	热阵		四二	三建汤	治元阳素虚，寒邪外攻，手足厥冷，六脉沉微，大小便数滑，凡中风潮涎，不省人事，伤寒阴证，皆可用之。大附子，大川乌，天雄，各制用，三钱。右用水二钟，姜十片，煎一钟。不拘时，或温服，或冷服。自汗加桂，浮小麦。气逆加沉香。胃冷加丁香，胡椒。
古方八阵	热阵		四三	仲景炙甘草汤	一名复脉汤。治伤寒脉结代，心动悸。炙甘草，四两。生姜，桂枝去皮，各三两。人参，阿胶，各二两。生地黄，一斤。麦冬去心，半斤。麻子仁，半斤。大枣，十二枚，擘。右九味，以清酒七升，水八升，先煮八味，取三升，去渣，内胶烊尽。温服一升，日三服。
古方八阵	热阵		四四	仲景桂枝甘草汤	治发汗过多，其人叉手自冒心，心下悸，欲得按者。桂枝，四两，去皮。甘草，二两。右二味，以水三升，煮取一升，去渣。顿服。
古方八阵	热阵		四五	陶氏回阳返本汤	治阴盛格阳，阴极发躁，渴而面赤，欲坐泥水中，脉则无力，或脉全微欲绝者。服后脉微出者生，顿出者死。人参，制附子，炮姜，炙甘草，五味子，麦冬，陈皮，腊茶。面戴阳者，下虚也，加?七茎，黄连少许，用澄清泥浆水一钟煎之。临服入蜜五匙，顿冷服之，取汗为效。
古方八阵	热阵		四六	华佗救脱阳方	治寒中三阴，口噤失音，四肢强直，挛急疼痛，似乎中风，及厥逆唇青，囊缩无脉，或卒倒尸厥脱阳等证。先急用?白一握，微捣碎，炒热，用布包熨脐下，以二包更替熨之。其者仍灸气海，关元二三十壮。脉渐出，手足渐温，乃可生也。次用附子一个，重一两者，切八片，白术，干姜各五钱，木香二钱，同用水二钟，煎一钟，候冷灌服，须臾，又进一服，或煎服回阳等汤。
古方八阵	热阵		四七	仲景旋复代赭石汤	治伤寒若汗或吐下解后，心下痞，噫气不除者。旋复花，甘草炙，各三两。人参，二两。生姜，五两，切。代赭石，一两。大枣，十二枚，擘。半夏，半升，洗。右七味，以水一斗，煮取六升，去滓，再煎取三升。温服一升，日三服。
古方八阵	热阵		四八	仲景厚朴生姜甘草半夏人参汤	治发汗后腹胀满。厚朴去皮尖，生姜切，各半斤。半夏，半升，洗。人参，一两。甘草，二两，炙。右五味，以水一斗，煮取三升，去滓。温服一升，日三服。
古方八阵	热阵		四九	＜简易＞十味剉散	治中风血弱臂痛连及筋骨，举动艰难。附子，三两，炮。当归，黄耆炙，白芍药，各二两。川芎，防风，白术，各两半。肉桂，一两。熟地，茯苓，各七钱半。右咀。每服五，七钱，水钟半，姜八片，枣三枚，煎八分。食后临卧服。
古方八阵	热阵		五十	＜奇效＞芎术汤	治寒湿头痛，眩运痛极。川芎，附子生去皮脐，白术，各三钱。桂心去皮，甘草，各一钱。水一钟半，生姜七片，枣二枚，煎八分。食远服。
古方八阵	热阵		五一	正元散	治眩晕阳虚。红豆炒，干姜炮，各三钱。人参，白术，炙甘草，茯苓，各二两。附子炮去皮脐，川芎，山药姜汁炒，乌药，干葛，各一两。川乌炮去皮脐，肉桂，各五钱。黄耆炙，两半。陈皮，二钱。右咀。每服三钱，水一钟，姜三片，枣一枚，入盐少啐，煎服。
古方八阵	热阵		五二	＜金匮＞生姜半夏汤	治胸中似喘不喘，似呕不呕，似哕不哕，彻心中愦愦然无奈者。半夏，半升，生姜汁，一升。右二味，以水三升，煎半夏取二升，内生姜汁，煮取一升半，小冷，分四服，日三夜一服。病止，停后服。
古方八阵	热阵		五三	＜金匮＞半夏干姜散	治干呕，或吐逆痰涎。半夏制，干姜炙，等分。右二味杵为散。取方寸匕，用浆水一升半，煎取七合，去柤。顿服之。
古方八阵	热阵		五四	仲景甘草干姜汤	治少阴伤寒，小便色白，吐逆而渴，动气因下反剧，身虽有热反倦，及肺痿吐涎沫而不欬，口不渴，小便数，遗尿，肺中冷，上虚不能制下，眩晕，多涎唾等证。杨仁斋曰：治男女诸虚出血，胃寒不能引气归元，无以数约其血者。＜良方＞名姜草汤，治阴盛于阳，寒而呕血。甘草炙，四两。干姜炮，二两。右咀。以水三升，煮取一升五合，分温再服。仁斋曰：等分，每服三钱，食前煎服。
古方八阵	热阵		五五	橘皮干姜汤	治恶心呕哕。人参，干姜，肉桂，各一钱。陈皮，通草，各钱半。甘草，五分。水一钟半，煎八分服。
古方八阵	热阵		五六	＜金匮＞橘皮汤	亦名生姜橘皮汤。治干呕哕，若手足厥者。橘皮，四两。生姜，半斤。右二味，以水七升，煮取三升。温服一升，下咽即愈。
古方八阵	热阵		五七	万氏橘皮汤	方在痘疹九二。行滞消痰，止呕吐。
古方八阵	热阵		五八	＜金匮＞橘皮竹茹汤	治哕逆。橘皮，二斤。竹茹，二升。生姜，半斤。甘草，五两。人参，一两。大枣，三十枚。右六味，以水一斗，煮取三升。温服一升，日三服。
古方八阵	热阵		五九	小半夏汤	方在和阵八。治呕吐及心下有饮者。
古方八阵	热阵		六十	＜三因＞丁香散	治呃逆。丁香，柿蒂，各一钱。炙甘草，良姜，各五分。右为末。热汤点服二钱，不拘时。
古方八阵	热阵		六一	香煮散	治翻胃呕逆。丁香，石莲肉，各十四枚。北枣，七枚，切碎。生姜，七片。黄秫米，半合，洗。水一碗半，同煮稀粥，去药啜粥。
古方八阵	热阵		六二	＜简易＞丁香散	治反胃呕逆，粥食不下。大附子，一枚，坐于砖石上，四面著火，渐渐逼热，焠入生姜汁中，浸少时，如法再焠，约尽姜汁半碗许为度，去皮焙干为末。丁香，二钱，研。二味匀和，每服二钱，水一钟，粟米同煎七分服。
古方八阵	热阵		六三	杨氏丁香茯苓汤	治脾胃虚寒，宿食留滞，否塞疼痛，气不升降，以致呕吐涎沫，或呕酸水，不思饮食。半夏制，橘红，茯苓，各一两半。丁香，附子制，肉桂，砂仁，各五钱。干姜，炮，木香，各一两。每服四钱，水一钟半，姜七片，枣一枚，煎七分服。
古方八阵	热阵		六四	＜良方＞丁香柿蒂散	治吐利，或病后胃中虚寒呃逆。凡呃逆至七八声相连，收气不回者难治。丁香，柿蒂，炙甘草，良姜，各五分。人参，半夏，陈皮，茯苓，各一钱。生姜，二钱。水二钟，煎热服。
古方八阵	热阵		六五	＜宝鉴＞丁香柿蒂散	治呃逆呕吐。丁香，柿蒂，青皮，陈皮，各等分。水一钟半，姜五片，煎服。
古方八阵	热阵		六六	严氏柿蒂汤	治胸满呃逆不止。柿蒂，丁香，各二钱。加生姜五片，水煎服。＜家珍＞方有人参一味。
古方八阵	热阵		六七	＜百一＞安脾散	治胃气先逆，饮食过伤，忧思蓄怨，宿食癖积，冷饮寒痰，动扰脾胃，不能消磨，致成斯疾。女人由血气虚损，男子皆由下元虚惫。有食罢即吐，有朝食暮吐，暮食朝吐，所吐酸黄臭水，皆是脾败，惟当速治，迟则发烦渴，大便秘，水饮不得入口而危矣。南木香磨汁，橘红，人参，白术，草果?煨，茯苓，甘草炙，丁香，胡椒，各两半。高良姜，一两，用陈壁土三合，以水二碗同煮干，切片。右咀。每服五钱，水一钟半，入盐少许，煎七分。食远温服。或为细末，每服五钱，用盐米汤调下。
古方八阵	热阵		六八	＜三因＞补脾汤	治脾胃虚寒，泄泻腹满，气逆呕吐，饮食不消。人参，白术，茯苓，厚朴炒，陈皮，各一钱。干姜炒，甘草炙，草果，麦芽炒，各八分。水一钟半，煎七分。空心温服。
古方八阵	热阵		六九	＜三因＞养胃汤	治脾胃虚寒，呕逆恶心，腹?胀疼，肠鸣泄泻。藿香，厚朴炒，半夏制，茯苓，各钱半。草果，陈皮，人参，白术炒，各一钱。附子制，八分。甘草炙，五分。水一钟半，姜三片，枣二枚，煎七分。食远服。
古方八阵	热阵		七十	胃爱散	治脾胃久虚，中焦气滞，或冷涎上壅，呕吐恶心，或胸膈疼痛，不思饮食，或泄泻不止。人参，一两。白术，茯苓，黄耆炙，各三钱。丁香，甘草炙，各二钱。肉果，三个，煨。干姜炒，半两。右用白米炒熟四两，同研为末。每服二，三钱，同姜汤或人参汤调服。或为咀，每药五，七钱，加炒米一两，煎服亦可。
古方八阵	热阵		七一	东垣藿香安胃散	治脾胃虚弱，不能进食，呕吐吞酸，腹痛不能腐熟。藿香，人参，陈皮，各一钱。丁香，五分。生姜，十片。水一钟半，煎七分。食远服。
古方八阵	热阵		七二	＜良方＞七味人参丸	治胃冷兼虚，呕逆不食，服许仁则半夏丸不效，可服此药。方见和阵一三二。人参，白术炒，各五两。厚朴姜制，北细辛，各四两。生姜，橘皮，各三两。桂心，二两。右为末，炼蜜丸，桐子大。米饮下十丸，渐加至二十丸。
古方八阵	热阵		七三	甘露汤	治反胃呕吐不止，饮食减少。常服之，快利胸膈，调养脾胃，进饮食。徐东皋曰：常州一富人病反胃，往京口甘露寺设水陆，泊舟岸下，梦一僧持汤一碗与之，饮罢犹记其香味，便觉胸膈少快。早入寺，知客供汤，乃是梦中所饮者，胸膈尤快，遂求其方，合数十服后，疾遂瘥，名曰观音应梦散。予得之，常以待宾，易名曰甘露汤。又在临汀疗一人愈，甚勿忽之。干饧糟头柞者，用六分。生姜，用四分。右和匀捣烂作饼，或焙或晒干，每十两入炙甘草二两，同研为末。每服二钱，用沸汤入盐少许调，不拘时服。
古方八阵	热阵		七四	＜金匮＞茯苓泽泻汤	治胃反吐而渴欲饮水者，外台治消渴脉绝胃反者。茯苓，半斤。泽泻，生姜，各四两。甘草，桂枝，各二两。白术，三两。右五味，以水一斗，煮取三升，内泽泻再煮，取二升半。温服八合，日三服。
古方八阵	热阵		七五	仲景茯苓甘草汤	治水饮停蓄心下，甚者作悸作利。茯苓，桂枝，各二两。甘草炙，一两。生姜，三两。右四味，以水四升，煮取二升，去滓，分温三服。
古方八阵	热阵		七六	草豆蔻汤	和中调气，治呕吐。草豆蔻，藿香，各五分。陈皮，枳壳，各七分。白术，山药，各一钱。桂心，丁香，各二分。水一钟半，姜五片，枣二枚，粟米少许，煎七分。食前温服。
古方八阵	热阵		七七	大顺散	治冒暑伏热，引饮过多，以致寒湿伤脾，阴阳气逆，霍乱吐泻，脏腑不调等证。干姜，肉桂，杏仁，各四两。甘草，三两。右先将甘草微炒黄，次入干姜同炒，令姜裂，又入杏仁同炒，令杏仁不作声为度，却同肉桂研罗一处。每用二，三钱，以水一钟，煎数滚。温服。如烦躁者，以井花水调服，不拘时。此方加附子，即名附子大顺散。
古方八阵	热阵		七八	四顺附子汤	治霍乱转筋吐泻，手足逆冷，六脉沉绝，气少不语，身冷汗出。附子生，白干姜炮，人参，甘草炙，各一两。右咀。每服四，五钱，水钟半，煎七分。食远服。
古方八阵	热阵		七九	＜医林＞附子粳米汤	治霍乱四逆，多呕少吐者。附子，一枚，制。半夏制，两半。干姜炒，甘草炙，各一两。大枣，十枚。粳米，五合。右咀。每服八钱，水钟半，煎米熟，去柤服。
古方八阵	热阵		八十	冷香饮子	治伤暑暍，霍目腹痛烦躁，脉沉微或伏。附子炮，陈皮，各一钱。草果，甘草炙，各钱半。水一钟半，姜十片，煎八分。井水炖冷服。
古方八阵	热阵		八一	＜集成＞冷香汤	治夏秋水湿，恣食生冷，阴阳相干，遂成霍乱，脐腹刺痛，?肋胀满，烦躁引饮无度，或感瘴虚热，胸膈不利，或呕或泄并宜。良姜，白檀香，草豆蔻?包煨，附子制，炙甘草，各一钱。丁香，七粒。水一钟半，煎七分，用井水浸冷，于呕吐时服之效。或为细末，水调生?糊丸，如芡实大，每服一丸，新汲水磨下亦可。
古方八阵	热阵		八二	＜直指＞木瓜汤	治吐泻不已，转筋扰乱。木瓜，一两。茴香微炒，二钱半。吴茱萸，半两，汤泡。炙甘草，二钱。右咀。分二服。加姜五片，紫苏十叶，空腹急煎服之。＜良方＞有生姜二钱五分，无茴香，甘草，名木瓜煎。
古方八阵	热阵		八三	＜三因＞诃子散	治老幼霍乱，一服即效。诃子炮去核，炙甘草，厚朴姜制，干姜炮，神?炒，良姜炒，茯苓，麦芽炒，陈皮，草豆蔻，等分。右为细末。每服二钱，当病发不可忍时，用水煎，入盐少许服之。
古方八阵	热阵		八四	霍乱三方	治霍乱泻利不止，转筋入腹欲死者。用生姜三两，捣烂，入酒一升，煮三四沸，顿服。一方：凡霍乱吐泻不能服药，急用胡椒四十粒，以饮吞之。一方：凡霍乱吐泻不止，用艾一把，水三升，煮一升，顿服之。
古方八阵	热阵		八五	＜千金＞霍乱方	治霍乱干呕不止。以薤叶煎一升，服三次立愈。
古方八阵	热阵		八六	干霍乱二方	凡欲吐不吐，欲下不下，呕恶不止者，谓之干霍乱。一方：用盐一两，生姜半两，捣，同炒令色变，以水一碗煎，热服。一方：用丁香十四粒为末，以热汤一盏调服。
古方八阵	热阵		八七	＜金匮＞苓桂术甘汤	治心下有痰饮，胸?支满，目眩。茯苓，四两。桂枝，白术，各三两。甘草，二两。右水六升，煮取三升，分三服，小便即利。
古方八阵	热阵		八八	姜术汤	治心下停饮怔忡。白姜，白术，白茯苓，半夏?，各一钱。官桂，三分。甘草，五分。水一钟半，枣三枚，煎服。
古方八阵	热阵		八九	韩氏温中汤	凡病人两手脉沉迟或紧，是皆胃中寒也；若寸脉短少及力少于关尺者，此阴盛阳虚也，或胸膈满闷，腹中胀满，身体拘急，手足厥冷，急宜温之。丁皮，丁香，各五分。厚朴，干姜，陈皮，白术，各一钱。水钟半，加?白，荆芥穗同煎。
古方八阵	热阵		九十	东垣厚朴温中汤	治脾胃寒滞，心腹胀满，或见疼痛。厚朴姜炒，橘红，干姜，各一钱。茯苓，草豆蔻，木香，甘草，各五分。水煎温服。
古方八阵	热阵		九一	大正气散	方在和阵二四。治风寒湿气伤脾，心腹胀闷，有妨饮食。
古方八阵	热阵		九二	强中汤	治生冷寒浆有伤脾胃，遂成胀满，有妨饮食，甚则腹痛。人参，橘红，青皮，丁香，各二钱。白术，钱半。附子炮去皮脐，草豆蔻，干姜炒，各一钱。厚朴姜汁炒，甘草炙，各五分。水钟半，姜三片，红枣二枚，煎七分。不拘时服。呕加半夏。若伤?食，加莱菔子一钱。
古方八阵	热阵		九三	＜三因＞强中丸	治胃脘虚寒，痰饮留滞，痞塞不通，气不升降。＜局方＞温中化痰丸，即此方不用半夏。高良姜，干姜炮，陈皮，青皮，各一两。半夏制，二两。右为细末，生姜汁煮糊丸，桐子大。每服三十丸，姜汤下。
古方八阵	热阵		九四	三生饮	此治中风，乃行经治痰之剂，斩关夺门之将，必用人参驱驾其邪而补助真气，乃可用之，否则恐反为害。生南星，一两。生川乌去皮，半两。生附子去皮，半两。木香，二钱。每用一两，加人参一两，同煎服。
古方八阵	热阵		九五	严氏三生丸	治痰厥头痛。南星，半夏，白附子，等分。右为末，姜汁浸蒸饼丸，小豆大。每服四十丸，食后姜汤下。
古方八阵	热阵		九六	五生丸	治风痫。川乌头，附子，各生用，去皮脐，南星生，半夏生，干姜生，各半两。右为细末，醋煮大豆汁作?糊和丸，桐子大。每服五丸，冷酒送下，不拘时。
古方八阵	热阵		九七	＜局方＞温中化痰丸	治停痰留饮。陈皮，青皮，良姜，干姜，等分。右为细末，醋煮糊丸，桐子大。每服三十丸，空心米饮送下。
古方八阵	热阵		九八	＜宝鉴＞温胃化痰丸	治膈内有寒，脾胃伤饮，胸膈不快，痰涎不已。半夏制，三两。白术，陈皮，干姜炮，各一两。右为末，姜汁糊丸，桐子大。姜汤下二十丸。
古方八阵	热阵		九九	＜局方＞倍术丸	治五饮吞酸等证。一曰留饮，停水在心下；二曰澼饮，水在两?；三曰痰饮，水在胃中；四曰溢饮，水溢在膈；五曰流饮，水在?间，沥沥有声，皆由饮水过多，或饮冷酒所致。白术炒，二两。桂心，干姜炒，各一两。右为末，蜜丸。每服二十丸，温米饮下，加至三五十丸，食前服。
古方八阵	热阵		百	＜发明＞丁香半夏丸	治心下停饮冷痰。丁香，半夏制，各一两。人参，干姜炮，细辛，各五钱。槟榔，三钱。右为细末，姜汁糊丸，桐子大。每服三十丸，姜汤下。
古方八阵	热阵		百一	＜局方＞丁香五套丸	治胃气虚弱，三焦痞塞，不能宣行水谷，故痰饮聚结，呕吐恶心，胀满不食。丁香，木香，青皮，橘红，各半两。白术，茯苓，良姜，干姜，各一两。南星制，半夏制，各二两。右为末，汤浸蒸饼丸，桐子大。每服七十丸，温汤下。
古方八阵	热阵		百二	＜三因＞复元丹	治脾肾虚寒，发为水肿，四肢虚浮，心腹坚胀，小便不通，两目下肿。附子炮，二两。南木香煨，茴香炒，川椒炒出汗，厚朴制，独活，白术炒，橘红，吴茱萸炒，桂心，各一两。泽泻，一两半。肉豆蔻煨，槟榔，各半两。右为末，糊丸桐子大。每服五十丸，紫苏汤不拘时送下。
古方八阵	热阵		百三	薛氏加减金匮肾气丸	方在补阵一二四。治脾肾阳虚，不能制水，为肿为胀。
古方八阵	热阵		百四	＜济生＞实脾散	治阴水发肿，宜先实脾土。附子制，炮干姜，厚朴，木香，大腹皮，草果仁，木瓜，各钱半。甘草炙，五分。水二钟，姜五片，枣一枚，煎七分。不拘时服。
古方八阵	热阵		百五	严氏实脾散	即前方加白术，茯苓。
古方八阵	热阵		百六	＜简易＞腹胀方	凡肚腹胀满不能用药者，以独蒜煨熟去皮，绵裹纳下部中，冷即易之。又治关格胀满，大小便不通，亦用上法，气立通。又方：用生姜如指大一块，煨熟，以绵裹乘热纳下部中，冷即易之。
古方八阵	热阵		百七	丁香止痛散	治心痛不可忍。丁香，半两。良姜，二两。茴香，炒，甘草，各两半。右为细末。每服二钱，不拘时沸汤点服。
古方八阵	热阵		百八	胜金散	治卒心痛。桂枝，玄胡索炒，五灵脂，当归，各半两。右为末，炼蜜丸，桐子大。每服二十丸，食前陈皮汤送下。
古方八阵	热阵		百九	＜良方＞铁刷散	治心脾积痛，妇人血气刺痛，酒病恶心，肠滑泄泻。良姜炒，二两。茴香炒，七钱。苍术制，甘草炙，各二两八钱。右为末。每服二钱，空心姜盐汤调下。
古方八阵	热阵		百十	＜局方＞蟠?散	治男妇脾胃虚冷，滞气不行，攻刺心腹，痛连胸?，膀胱小肠寒疝气疝，及妇人血气刺痛。苍术米泔浸切，炙甘草，各八钱。三棱煨，蓬术煨，茯苓，青皮，各六钱。丁皮，砂仁去壳，槟榔，各四钱。延胡索，三钱。干姜炒，肉桂，各二钱。右每服五钱，水一盏，入连根?白一茎，煎七分，空心热服；或为末，用?汤调服二，三钱。
古方八阵	热阵		百十一	＜宝鉴＞沉香桂附丸	治中气虚寒，饮食不美，阴盛阳虚，脏腑积冷，心腹疼痛，?肋膨胀，腹中雷鸣，便利无度，面色不泽，手足厥冷，及下焦阳虚，疝气疼痛不可忍，腰屈不能伸，喜热熨稍缓等证。附子炮去皮脐，川乌制同，沉香，肉桂，干姜炮，良姜炮，茴香炒，吴茱萸泡，各一两。右为末，醋煮?糊丸，桐子大。每服五七十丸，食前米今下，日二服。忌生冷。
古方八阵	热阵		百十二	椒附丸	治小肠虚冷，小腹痛，小便频而清白。椒红炒，附子炮，龙骨，桑螵蛸炙，山茱萸，鹿茸酒蒸焙，各等分。右为末，酒糊丸，桐子大。每服六十丸，空心盐汤下。
古方八阵	热阵		百十三	大沉香丸	治寒气攻冲，心腹刺痛，亦治卒暴心痛。沉香，干姜炮，姜黄，桂心，檀香，各二两。甘松洗焙，白芷，天台乌药，甘草，各半斤。香附，一斤。白豆蔻，三两。右为末，炼蜜和丸，弹子大。每服一丸，细嚼，生姜汤下，不拘时。
古方八阵	热阵		百十四	＜辨疑＞桂附二陈汤	治寒疟寒多热少，腰足厥冷。附子炮，肉桂，半夏制，白茯苓，陈皮，炙甘草。右咀。每服五，六钱，水一钟半，姜三片，枣一枚，煎服。
古方八阵	热阵		百十五	扶阳助胃汤	罗谦甫治崔运使长男云卿，年二十五，体肥养厚，常食凉物寒药，以致秋间疟发，复用水吞砒石等药，反增吐泻，中气愈虚，延至次年四月，复因劳怒，前证大作。诊其脉得弦细而微，手足稍冷，面色青黄，食少痞闷呕酸，气促汗出。予思＜内经＞云：中气不足，溲便为之变，肠为之苦鸣。下气不足，则为痿厥心悗。又曰：寒气客于肠胃之间，则卒然而痛。非大热之剂不能愈，遂制此方。附子炮去皮脐，二钱。干姜炮，钱半。草豆蔻，益智仁，拣参，甘草炙，官桂，白芍药，各一钱。吴茱萸，陈皮，白术，各五分。右咀。水二盏，枣二枚，姜三片，煎八分。食前温服。三服后，大势去，痛减半。至秋灸中脘以助胃气，次灸气海佰余壮，生发元气。明年复灸三里二七壮，亦助胃气，引气下行。仍慎加调摄，一年而平复。
古方八阵	热阵		百十六	五味沉附汤	治虚寒无阳，胃弱干呕。熟附子，干姜炮，各一钱。白术，炙甘草，各钱半。沉香，五分。水盏半，姜五片，煎七分，食前服。
古方八阵	热阵		百十七	二味沉附汤	治瘴疾上热下寒，腿足寒厥。沉香磨汁，附子制，各三钱。水一钟半，生姜三片，煎八分，去柤，入沉香汁放冷服。此药主上热下寒。＜全集＞云：沉水真正铁角沉香，其味甘辛者为美，辛辣者性热；附子降气敛阳。治阴毒冷瘴，只一服而回生起死，真可以夺化功。
古方八阵	热阵		百十八	＜济生＞七枣汤	治瘴疟，或因感冒风寒，或是五脏气虚，阴阳相搏，寒多热少，或但寒不热，皆可服。大附子一枚，制，分四服。又方：用川乌代附子，以水调陈壁土为糊，浸泡七次。水二钟，姜七片，枣七枚，煎一钟。当发日早晨空心温服，仍吃枣子三，五枚，忌如常。
古方八阵	热阵		百十九	冷汤	治瘴毒内寒外热，咽嗌间烦躁不解。人参，半两。大附子，一钱。甘草炙，三寸。淡竹叶，十四片。大枣，五枚。水煎温服，或冷服。甚者，宜倍用人参，附子，不可拘此常数。
古方八阵	热阵		百二十	生姜煎	治瘴如疟，憎寒壮热。老生姜，一大块，打破，湿纸包，煨熟。右用水一钟，煎半钟。热服取微汗。
古方八阵	热阵		一二一	芎附散	治五种痛痺，自腿臂间发作不定者。小川芎，附子炮去皮，黄耆，防风，白术，当归酒洗，熟地，桂心，甘草，柴胡，等分。水二钟，姜三片，枣二枚，煎八分。空心服。
古方八阵	热阵		一二二	＜局方＞参附渗湿汤	治坐卧湿地，雨露所袭，身重脚弱，关节疼痛，发热恶寒，小便不利，大便溏泄。人参，白术，茯苓，甘草，附子炮，干姜炮，桂枝，芍药，等分。水二钟，姜三片，枣一枚，煎八分。不拘时服。
古方八阵	热阵		一二三	七味渗湿汤	方在和阵一七四。治寒湿所伤，身体重著，小便赤涩，大便溏泄。
古方八阵	热阵		一二四	熨背散	治胸痺心背疼痛气闷。乌头，细辛，附子，羌活，川椒，桂心，各一两。川芎，一两二钱。右为末，以少醋拌匀，或炒热，或用帛裹微火炙令煖以熨背上，取瘥乃止。忌生冷如常服。按：此方当用气，惟诸辛香者佳，附子似不必用。
古方八阵	热阵		一二五	温中法?丸	治脾痺发欬呕汁。法?炒，枳实?炒，白茯苓，吴茱萸汤浸炒，桂心，厚朴姜制，当归，甘草炙，各三两。人参，麦冬，干姜炮，细辛，附子炮，桔梗炒，各一两。麦芽微炒，五合。右为细末，炼蜜丸，桐子大。每服七十丸，食前熟水下，日三。
古方八阵	热阵		一二六	丹溪龙虎丹	治走注疼痛，或麻木不仁，或半身疼痛。草乌，苍术，白芷，各一两。右为末，水拌发热过，再入乳香二钱，当归，牛膝各半两，酒糊丸，弹子大。酒化下。
古方八阵	热阵		一二七	活络丹	方在和阵二七七。治中风手足不用，日久不愈，经络中有湿痰死血者。
古方八阵	热阵		一二八	＜济生＞二至丸	治老人虚弱，肾气虚损，腰痛不可屈伸。附子炮去皮脐，桂心，杜仲制，补骨脂炒，各一两。鹿角霜，鹿角镑，鹿茸酒炙，青盐另研，各半两。右为末，酒煮糊丸，桐子大。每服七十丸，空心用胡桃肉细嚼，盐汤或盐酒送下。如畏热药者，去附子，加肉苁蓉。
古方八阵	热阵		一二九	＜三因＞肾著汤	治肾虚身重，腰冷如在水中，不渴，小便自利，食饮如故，腰下重痛如带五千钱。茯苓，白术，各四两。炙甘草，干姜，炮，各二两。右咀。每服四钱，水煎，空心冷服。一方用姜四两，术二两。＜良方＞每服有杏仁五分，治妊脤脚肿。
古方八阵	热阵		百三十	韩氏茵陈附子汤	治发黄，服四逆汤，身冷汗不止者。附子，二个，各作八片。干姜炮，二两半。茵陈，一两半。右用水煎，分作三服。
古方八阵	热阵		一三一	韩氏小茵陈汤	治发黄，脉沉细，四肢及遍身冷。附子，一个，炮作八片。炙甘草，一两。茵陈，二两。右用水二升，煮一升，分作三服。
古方八阵	热阵		一三二	韩氏茵陈橘皮汤	治身黄，脉沉细数，热而手足寒，喘，呕，烦躁不渴者。茵陈，橘皮，生姜，各一两。白术，二钱半。半夏，茯苓，各五钱。右用水四升，煮取二升，放温，分作四服。
古方八阵	热阵		一三三	五鬲散	方在和阵一五六。治五鬲，五噎。
古方八阵	热阵		一三四	十鬲散	方在和阵一五八。治十般鬲气。
古方八阵	热阵		一三五	五噎散	方在和阵一五九。治诸气结聚，胸膈痞闷，痰逆恶心，饮食不进。
古方八阵	热阵		一三六	＜良方＞白术圣散子	治一切泻痢久不瘥，并妇人产后痢疾。白术，砂仁，当归，肉豆蔻，干姜炮，陈皮，炙甘草，石榴皮，诃子，芍药炒，等分。右咀。每服五钱，水一钟半，入乳香一豆大，煎八分，食前服。
古方八阵	热阵		一三七	仲景吴茱萸汤	呕而胸满，干呕吐涎沫，头痛，及食谷欲呕者，此方主之。吴茱萸，一升。人参，三两。生姜，六两。大枣，十枚，擘。右四味，以水五升，煮取三升。温服七合，日三服。
古方八阵	热阵		一三八	＜良方＞吴茱萸汤	治冒暑伏热，腹痛泻痢，或饮食过度，霍乱吐泻，或食冷冒寒，或忍饥大怒，或因舟车伤动胃气，令人吐泻并作，转筋逆冷等证，迟则不救。吴茱萸，木瓜，食盐，各半两。右同炒令焦，先用磁瓶盛水三升，煮百沸入药，煎至二升已下，倾一盏，或冷或热，随病人之便服之。若卒无前药，止用盐一撮，醋一盏，同煎八分，温服。或盐，梅咸酸等物皆可用。
古方八阵	热阵		一三九	吴茱萸散	治肠痺寒湿内聚，腹痛满气急，大便飧泄。炮干姜，炙甘草，吴茱萸，肉豆蔻?裹煨，砂仁，神?炒，各一钱。白术，厚朴姜制，陈皮，各二钱。一方有良姜。右为末。每服二钱，空心米饮调下。
古方八阵	热阵		百四十	海藏吴茱萸丸	治下痢脏腑不调，胀满腹痛，水谷不化，怠惰嗜卧，时时下痢，乃阴湿证也。吴茱萸，两半，汤洗，炒。神?炒，五两。白术炒，四两。肉桂，干姜炮，各二两半。川椒去目炒，一两。右为末，糊丸，桐子大。米饮下三五十丸，食前服。
古方八阵	热阵		一四一	杨氏八味汤	治脾胃虚寒，气滞不行，心腹刺痛，脏腑虚滑。人参，当归，炮姜，吴茱萸汤泡七次，肉桂，丁香，木香，陈皮，各一钱。右咀。水一钟半，煎七分。温服无时。按：此汤味太刚烈，当加炙甘草方妙。
古方八阵	热阵		一四二	仲景真武汤	治少阴伤寒，腹痛，小便不利，四肢沉重疼痛，自下利者，此为有水气，其人或欬，或小便利，或下利，或呕者。茯苓，芍药，生姜，各三两。白术，二两。附子，一枚，炮去皮，切八片。右五味，以水八升，煮取三升，去滓。温服七合，日三服。若欬者，加五味子半升，细辛，干姜各一两。小便利者，去茯苓。下利者，去芍药，加干姜二两。呕者，去附子，加生姜足前成半斤。
古方八阵	热阵		一四三	＜良方＞九宝丹	调理脾胃，止泄泻。人参，白术炒，茯苓，炙甘草，干姜炮，木香，藿香去土，诃子去核，肉豆蔻?炒，各一钱。水一钟半，加姜煎。食远服。
古方八阵	热阵		一四四	＜济生＞四柱散	治本元气虚，真阳耗散，脐腹冷痛，泄泻不止。人参，附子炮，白茯苓，木香，各一两。右咀。每服五，七钱，水一钟半，煨姜五片，盐少许，食远煎服。滑泄不止，加肉豆蔻，诃子，名六桂散。＜活人＞有白术，无诃子。
古方八阵	热阵		一四五	仲景白通汤	治少阴病下利。?白，四茎。干姜，一两。附子，一枚，生用，去皮，破八片。右三味，以水三升，煮取一升，去滓，分温再服。白通加猪胆汁汤，即于前方加人尿五合，猪胆汁一合，治少阴下利，无脉，干呕而烦者。服汤后，脉暴出者死，微续者生。
古方八阵	热阵		一四六	仲景桃花汤	治少阴伤寒，下利便脓血。赤石脂，一斤，一半筛米，一半全用。干姜，一两。粳米，一升。右三味，以水七升，煮米令熟，去滓。温服七合，内所筛赤石脂细末方寸匕，搅匀服之，日三服。若一服愈，余勿服。
古方八阵	热阵		一四七	洁古浆水散	治暴泻如水，周身汗出，一身尽冷，脉微而弱，气少不能语者，甚者加吐，即为急证。半夏，一两，制。附子制，炮姜，肉桂，甘草，各五钱。良姜，二钱半。右为末。每服三钱，浆水一钟半，煎至半钟。热服。
古方八阵	热阵		一四八	＜澹寮＞附子茴香散	治气虚积冷，心腹绞痛，泄泻食少。人参，白术，茯苓，炙甘草，各七分。附子制，炮姜，各五分。茴香，肉豆蔻，各四分。木香，三分。丁香，五粒。水一钟半，煎七分。食远服。
古方八阵	热阵		一四九	＜本事＞五味子散	治肾泄，在侵晨及五更作泻，饮食不进，不时去后。五味子炒，二两。吴茱萸炒，一钱。右为末。每服二钱，白汤调下。为丸尤效。
古方八阵	热阵		百五十	＜本事＞二神丸	治脾胃虚寒，不思饮食，泄泻不止。肉豆蔻生用，二两。破故纸炒，四两。右为末，用大肥枣四十九枚，入生姜片四两同煮，以枣烂为度，去姜，取枣肉捣药为丸，桐子大。每服五六十丸，白汤下。
古方八阵	热阵		一五一	薛氏四神丸	治脾肾虚寒，大便不实，饮食不思，及泄痢腹痛等症。破故炒，四两。肉豆蔻?煨，五味子，各二两。吴茱萸汤浸炒，一两。右为末，用大枣百枚，同姜八两煮烂，取肉捣丸，桐子大。每服七八十丸，空心食前白汤下。按：此丸不宜用枣，但以姜汁煮?糊为丸更佳。
古方八阵	热阵		一五二	＜澹寮＞四神丸	治脾肾泄，清晨溏泻。破故炒，四两。肉豆蔻，二两，木香，半两。小茴香炒，一两。右为末，姜煮枣肉为丸，桐子大。白汤送下。
古方八阵	热阵		一五三	＜医林＞四神丸	治寒疝胀痛不已。荜澄茄，木香，各半两。吴茱萸半酒浸半醋浸，香附，各一两。右为末，糊丸，桐子大。每服七八十丸，空心盐汤或乳香?汤任下。
古方八阵	热阵		一五四	＜集要＞四神丸	方在补阵一五八。治小便频数不禁。
古方八阵	热阵		一五五	五味子丸	治下元虚寒，火不生土，以致命门不煖，关门不闭，名曰肾泄，亦名脾肾泄。人参，白术炒，北五味子炒，破故炒，各三两。山药炒，白茯苓，各两半。吴茱萸汤泡炒，川巴戟去心炒，肉果?煨，各一两。龙骨煆，五钱。右为末，酒糊丸，桐子大。每服百余丸，食前白汤或米汤任下。
古方八阵	热阵		一五六	＜得效＞荜茇丸	治滑泄中寒者宜之。荜茇，川姜炮，丁香不见火，附子炮，去皮脐，良姜，胡椒，吴茱萸汤浸，炒，各一两。山茱萸，草豆蔻去皮，各半两。煮枣肉丸，桐子大。每服五六十丸，食前陈米饮下，日三服。
古方八阵	热阵		一五七	＜局方＞肉豆蔻丸	治脾胃虚弱，胀满，水谷不消，脏腑滑泄。肉豆蔻?煨，苍术制，干姜炮，厚朴制，陈皮，各四两。炙甘草，茴香炒，肉桂，川乌炮去皮脐，诃子肉，各二两。右用汤浸蒸饼为丸，梧子大。每服七八十丸，食前白滚汤下。
古方八阵	热阵		一五八	陈氏肉豆蔻丸	方在小儿五六。治肠滑泻痢。
古方八阵	热阵		一五九	＜济生＞诃梨勒丸	治大肠虚冷，泄泻不止，腹?引痛，饮食不化。诃梨勒?裹煨，附子炮，肉豆蔻?裹煨，木香，吴茱萸汤泡炒，龙骨生用，白茯苓去皮，荜茇，各等分。右为细末，生姜汁煮?糊为丸，梧子大。每服七十丸，空心米饮下。
古方八阵	热阵		百六十	＜良方＞厚朴方	治寒中洞泄，实滞胀满等证。厚朴炒，干姜炒，等分。右水拌炒为末，水糊丸，桐子大。每服五十丸，米饮下。
古方八阵	热阵		一六一	＜百一＞缩脾丸	治滑泄不禁。白术炒，厚朴姜炒，赤石脂，肉豆蔻?煨，干姜炒，各一两。附子制，荜茇，神?炒，各五钱。右为细末，醋糊丸，桐子大。每服五七十丸，空心米饮下。
古方八阵	热阵		一六二	＜三因＞桂香丸	治脏腑虚寒，为风寒所搏，冷滑注下不禁，危笃者累效。附子，肉豆蔻?煨，白茯苓，各一两。桂心，干姜炒，木香，各半两。丁香，二钱半。右为末，?糊丸，桐子大。空心米饮下五七十丸。
古方八阵	热阵		一六三	＜宝鉴＞陈?丸	磨积，止泻痢，治腹中冷痛。陈?，一两半。人参，白术炒，当归炒，干姜，肉桂，甘草炙，厚朴制，各半两。右为末，炼蜜丸，桐子大。每服三五十丸，温酒或淡醋汤任下，日二服。
古方八阵	热阵		一六四	杨氏萆薢分清饮	治真元不足，下焦虚寒，或服寒凉刮药过多，小便白浊，频数无度，澄如膏糊等证。益智仁，川萆薢，石菖蒲，乌药，各等分。右咀。每服五，六钱，水一钟，入盐一捻，煎七分。食前温服。一方如茯苓，甘草。
古方八阵	热阵		一六五	益志汤	治肾经亏损，遗精白浊，四肢烦倦，时发蒸热等证。鹿茸酥炙，巴戟肉，枸杞子，熟地黄，苁蓉酒浸，牛膝酒浸，附子炮去皮脐，桂心不见火，山茱萸，白芍药，炙甘草，防风，各等分。右每服三钱，水一盏，姜五分，盐少许同煎。空心服。
古方八阵	热阵		一六六	＜局方＞安肾丸	治肾经积冷，下元衰惫，目暗耳鸣，四肢无力，夜梦遗精，小便频数，脐腹撮痛，食少体瘦，神困健忘。常服壮元阳，益肾水。肉桂去粗皮不见火，川乌炮去皮脐，各一斤。白术，山药，茯苓，肉苁蓉酒浸炙，巴戟去心，破故炒，萆薢，桃仁?炒，石斛炙，白蒺藜炒去刺，各三斤。右为末，炼蜜丸，桐子大。每服三五十丸，温酒或盐汤下，空心食前服。疝气，茴香汤下。＜三因＞安肾丸无茯苓，肉桂二味。
古方八阵	热阵		一六七	小安肾丸	治肾气虚乏，下元冷惫，夜多漩溺，体瘦神倦，腰膝沉重，泄泻肠鸣，眼目昏暗，牙齿蛀痛。川楝子，一斤。用香附子，川乌各一斤，加盐四两，水四升同煮，候干去香附，川乌不用，取川楝切焙。小茴，十一两。熟地，八两。川椒，四两，去闭口者，微炒出汗。右为末，酒糊丸，桐子大。每服二三十丸，空心临卧，盐汤或酒任下。
古方八阵	热阵		一六八	西蜀石刻安肾丸	治真气虚惫，脚膝软弱，夜梦遗精，小便滑数。附子制，肉桂，川乌制，川椒去目微炒出汗，菟丝制，巴戟制，破故酒炒，赤石脂煆，远志制，茯神，茯苓，苍术米泔浸炒，山茱萸，杜仲制，石斛，胡芦巴炒，柏子仁，韭子微炒，小茴酒炒，肉苁蓉酒浸，川楝子酒蒸去核，各二两。鹿茸制，一两。青盐，四钱。山药，四两，作糊。右为末，酒煮山药糊丸，桐子大。每服七八十丸，空心盐汤或白汤下。
古方八阵	热阵		一六九	＜元戎＞小已寒丸	一名强中丸。治脾胃积冷中寒，洞泄倦怠，不思饮食。进食，止自汗，厚肠胃。见＜肘后＞，甚验。艾叶，四两。苍术，一两，炒。吴茱萸炒，陈皮炒，各二两。右用米醋二升浸一宿，漉出曝干，再于原醋内拌匀，炒令紫色，焙干为末，稀糊丸，桐子大。每服三五十丸，空心食前，温酒，盐汤，米汤，白汤任下。
古方八阵	热阵		百七十	＜局方＞大已寒丸	治脏腑虚寒，心腹痛，肠鸣泄泻，自利自汗，米谷不化，手足厥冷，阴盛阳衰等证。荜茇，肉桂，各四两。干姜炮，良姜，各六两。水煮?糊为丸，桐子大。每服二三十丸，食前米饮下。
古方八阵	热阵		一七一	＜元戎＞大已寒丸	治诸沉寒冷秘等证。吴茱萸，官桂，干姜，良姜，乌头，附子。右为末，醋糊丸，桐子大。每服三五十丸，米饮下，空心食前，日二服。无所忌。
古方八阵	热阵		一七二	海藏已寒丸	此丸不僭上而阳生于下。治阴证服四逆辈，胸中发躁而渴者，或数日大便秘，小便赤涩，服此丸，上不燥，大小便自利。肉桂，附子炮，乌头炮，良姜，干姜，芍药，茴香，各等分。右为末，米糊丸，桐子大。空心温水下五七十丸，或八九十丸，食前亦可。酒醋糊丸亦可。海藏云：已寒上五味虽热，以芍药，茴香润剂引而下之，阴得阳而化，故大小便自通，如得春和之阳，冰自消矣。
古方八阵	热阵		一七三	十补丸	治肾脏虚冷，面黑足寒，耳聋膝软，小便不利等证。附子炮，五味，各二两。山药，山茱萸，丹皮，桂心，鹿茸制，茯苓，泽泻，各一两。炼蜜丸，桐子大。每服六七十丸，盐汤下。
古方八阵	热阵		一七四	＜百选＞十补丸	治小肠寒疝。附子，一大枚，制。胡芦巴，木香，巴戟天，川楝肉，玄胡索，官桂，荜澄茄，大茴香，破故纸炒，各一两。右为末，酒煮糯米粉糊为丸，桐子大，朱砂为衣。空心酒下五十丸。
古方八阵	热阵		一七五	＜集成＞神应散	治寒疝诸疝，心腹痛不可忍，散气开郁。玄胡索，胡椒，小茴香，等分。右为末。每服二钱，酒调下。
古方八阵	热阵		一七六	＜金匮＞当归生姜羊肉汤	治寒疝腹中痛，及?痛里急者。当归，三两，生姜，五两。羊肉，一斤。右三味，以水八升，煮取三升，温服七合，日三服。若寒多者，加生姜成一斤；痛多而呕者，加橘皮二两，白术一两。如加生姜，亦须加水五升，煮取三升二合服之。
古方八阵	热阵		一七七	丹溪肾气丸	治诸疝痛。小茴香炒，破故纸炒，吴茱萸盐炒，各五钱。胡芦巴，七钱半。木香，三钱半。右为末，萝卜汁丸，桐子大。盐汤下五七十丸。
古方八阵	热阵		一七八	＜百选＞胡芦巴丸	治小肠气，蟠肠气，奔豚，疝气，偏坠阴肿，小腹有形如卵，上下来去，痛不可忍，或绞结绕脐攻刺，呕吐者。胡芦巴炒，一斤。大巴戟炒，川乌炮去皮，各六两。川楝子炒，十八两。茴香，二十个。吴茱萸汤浸七次炒，十两。右为末，酒糊丸，桐子大。每服十五丸至二十丸，空心温酒下。
古方八阵	热阵		一七九	东垣丁香楝实丸	治寒疝气血留滞。当归酒洗，附子炮，川楝肉，茴香，各一两。以上咀，用好酒三升同煮，酒尽焙干为末，每药末一两，入没药，丁香，木香，各五分。全蝎，十三个。玄胡索，五钱。右俱为末，拌匀，酒糊丸，桐子大。每服三五十丸，加至百丸，空心温酒送下。
古方八阵	热阵		百八十	苦楝丸	治奔豚小腹痛，神效。川苦楝子，茴香，各二两。附子，一两，炮，去皮脐。右三味，用酒三升，同煮尽为度，焙干为末，每药末一两，入。玄胡索，二钱，一作五钱。全蝎，十八个，炒。丁香，十八粒。俱为末，和匀，酒糊丸，桐子大。温酒下五十丸，空心服。如痛甚，煎当归酒下。卜
古方八阵	热阵		一八一	＜良方＞三层茴香丸	治肾与膀胱俱虚，邪气搏结不散，遂成寒疝，脐腹疼痛，阴丸偏大，肤囊壅肿，有妨行步，或瘙痒不止，时出黄水，浸成疮疡，或长怪肉，或肾肿胀，冷硬如石，日以渐大，须温导阳气，渐退寒邪，补虚消疝，煖养肾经。凡一应小肠气寒疝之疾，久新不过三料。第一料：舶上茴香，用盐半两，同炒焦黄，和盐秤用一两，连下共重四两，川楝子炮去核，沙参洗，木香，各一两。右为细末，米糊丸，桐子大。每服二三十丸，空心温酒或盐汤下，日三服。小病一料可安，病深者，一料才尽，便可用第二料。第二料：如前方加荜茇一两，槟榔五钱。右六味，共重五两半，依前糊丸，服如前。若未愈，再服第三料。第三料：如前方加白茯苓佳者，四两。附子炮去皮脐，或五钱，或一两。右八味，共重十两，丸服如前，渐加至三四十丸。凡小肠气频发及三十年者，或大如栲栳者，皆可消散，神效。
古方八阵	热阵		一八二	夺命丹	治远年近日小肠疝气，偏坠搐痛，以致闷乱，及外肾肿硬，日渐滋长，阴间湿痒等证。吴茱萸拣净，一斤，分四分用，酒，醋，盐汤，童便各浸一宿，焙干。泽泻净片，二两，酒浸一宿。右为末，酒糊丸，桐子大。每服五十丸，食前盐酒或盐汤下。
古方八阵	热阵		一八三	＜良方＞夺命丹	方在妇人六四。治瘀血入胞，胀满难下。
古方八阵	热阵		一八四	万氏夺命丹	方在痘疹八二。治痘疮倒陷，解毒发痘。
古方八阵	热阵		一八五	＜外科＞夺命丹	方在外科七七。治疔疮发背，恶毒恶证，有夺命之功。
古方八阵	热阵		一八六	＜局方＞二气丹	治虚寒积冷，小便不禁，老人虚人尺脉微弱患此者。硫黄制研细，肉桂，各二钱半。干姜炮，朱砂研为衣，各二钱。附子制，半两。右以?糊丸，桐子大。每服二十丸，空心盐汤下。
古方八阵	热阵		一八七	＜局方＞半硫丸	治年冷秘虚秘，及?癖冷气。＜简易＞曰：此润剂也。半夏汤泡七次焙干为末，硫黄明净者研极细用柳木槌子杀过。右等分，以生姜汁打糊丸，桐子大。每服五七十丸，用无灰酒或生姜汤任下。
古方八阵	热阵		一八八	养正丹	治上盛下虚眩运，此药升降阴肠，及欬逆翻胃，霍乱吐泻，中风涎潮，不省人事，伤寒阴盛，唇青自汗。硫黄为末，黑钖镕净，水银，朱砂研，各一两。右将钖镕化，入硫末，渐入渐搅为末，再入水银同擂。如硬，再于火上微煆，又擂匀放冷，研极细末，糯米糊丸，绿豆大。每服三十丸，空心盐汤下。
古方八阵	热阵		一八九	＜局方＞黑钖丹	治痰气壅塞，上盛下虚，肾水亏竭，心火炎盛，或一应下虚阴寒，真头痛等证，及妇人血海久冷无子，赤白带下。卜黑钖去滓，二两，炒末。硫黄，二两。肉桂，五钱。附子炮，木香，沉香，舶茴香，故纸，阳起石水飞，葫芦巴酒浸炒，肉豆蔻?裹煨，金铃子蒸去皮核，各一两。右用新铁铫将钖化开，下硫黄末，提起，以木杵擂极细，放地上退火毒，同余药研一日，至黑光色为度，酒糊丸，桐子大，阴干入布袋内擦令光莹，每服四十丸，空心姜盐汤下，女人艾枣汤下。
古方八阵	热阵		百九十	＜局方＞红丸子	和脾胃，消宿食，去膨胀，治大人小儿脾胃之证，极有神效。京三棱浸软切片，蓬术煨，青皮，橘红，各五斤。干姜炮，胡椒，各三斤。右为末，用醋糊丸，桐子大，矾红为衣。每服三十丸，食后姜汤送下。小儿临时加减与服丸，治饮食所伤，中脘痞满，服之应手而愈。妊妇恶阻呕吐，全不纳食，百药不治者，惟此最妙，可佐二陈汤服之。但人疑其堕胎，必不信服，每易名用之，时有神效；但恐妊妇偶尔损动，未免归咎此药，是当酌而防之。
古方八阵	热阵		一九一	椒囊法	辟一切瘴疾时气，风寒时气。红川椒，去闭口者。以绛纱囊贮椒两许，悬佩身傍近里衣处，则一切邪气不能侵犯。
古方八阵	热阵		一九二	椒红丸	治元脏伤惫，目暗耳聋。服此百日，觉身轻少睡足有力，是其效也；服及三年，心智爽悟，目明倍常，面色红悦，须发光黑。川椒，去目并合口者，炒出汗，擣取红一斤。生地黄，擣自然汁，熬取浓汁一升。右将生地汁熬至稀稠得所，和椒末捣丸，梧子大。每空心温酒下三四十丸。合药时，勿令妇人鸡犬见。有诗曰：其椒应五行，其仁通六义。欲知先有功，夜间无梦寐。四时去烦劳，五脏调元气，明目腰不疼，身轻心健记。别更有异能，三年精自秘，回老返婴童，康强不思睡，九虫顿消亡，三尸自逃避。若能久饵之，神仙应可冀。
古方八阵	固阵		一	＜局方＞牡蛎散	治诸虚不足，及大病后体虚，津液不固，常常自汗。黄耆蜜炙，麻黄根，牡蛎煆焠醋中，各二钱半。水一钟半，加小麦百粒，煎八分。食远温服。
古方八阵	固阵		二	牡蛎白术散	治漏风证，以饮酒中风，汗多，食则汗出如洗，久而不治，必成消渴。牡蛎煆，一钱。白术炒，防风，各二钱。水二钟，煎八分。食远温服。
古方八阵	固阵		三	＜宣明＞白术散	治虚风多汗，食则汗出如洗，少气痿弱，不治必为消渴证。白术，二两。防风，五两。牡蛎煆，六钱。右为末。每服一钱，温水调下，不拘时。如恶风，倍白术。如多汗而肿，倍牡蛎。按：此方虽与前同，而用法不用，故并存之。
古方八阵	固阵		四	神效麦?汤	治心虚盗汗。麦?炒黄色，一钱。防风，白术，牡蛎煆醋淬，黄耆蜜炙，一钱半。水一钟半，枣二枚，煎八分。调服辰砂妙香散极效。在后十五。
古方八阵	固阵		五	黄耆汤	方在补阵四五。治自汗盗汗。
古方八阵	固阵		六	＜圣惠＞宁肺散	治新久欬嗽，肺气不通，咯唾脓血，自汗欬嗽，常年不愈者，服之立止，并坐卧不安，语言不出等证。乌梅肉，七分。罂粟壳，二钱，去筋，蜜炙。右为细末。不拘时，乌梅汤调下。
古方八阵	固阵		七	＜选要＞安眠散	治上喘欬嗽久而不止。款冬花，麦门冬，乌梅肉，佛耳草，各四分。橘红，五分。炙甘草，三分。粟壳蜜炙，一钱。右为末。水一钟，煎八分，入黄蜡如枣核许煎化。临睡温服。
古方八阵	固阵		八	丹溪百药煎	劫嗽立止。百药煎，诃子，荆芥穗，等分。右为极细末，蜜丸噙化。
古方八阵	固阵		九	＜集成＞三妙汤	治久嗽。乌梅肉，二个，北枣，三枚。粟壳蜜炙，四个。水一钟半，煎七分。食后服。
古方八阵	固阵		十	九仙散	治一切欬嗽不已。人参，款冬花，桔梗，桑白皮，五味子，阿胶，贝母，乌梅，各五分。御粟壳，二钱，蜜炙。水一钟半，姜一片，枣一枚，煎七分。食远服。
古方八阵	固阵		十一	劫嗽丸	治久嗽失气失声者，宜此敛之。新欬者不宜手也。诃子肉，百药煎，荆芥穗，等分。右为细末，蜜丸噙化。
古方八阵	固阵		十二	五味子丸	劫欬嗽如神。五味子，五钱。甘草，二钱半。文蛤，风化硝，各一钱。右为末，炼蜜丸，芡实大。噙化。
古方八阵	固阵		十三	罂粟丸	治一切久嗽劳嗽，一服即愈。罂粟壳，新者一半，去蒂，切，焙干。陈者一半，泡去筋膜，炒。各一两。右共为末，蜜丸，弹子大。临睡嚼服一丸。一方用罂粟子半斤，淘净焙干，炒黄为末，沙糖丸，弹子大，每服一丸，临卧绵包含化。
古方八阵	固阵		十四	＜统旨＞润肺丸	治欬嗽。诃子，五味子，五棓子，甘草，等分。右为末，蜜丸噙化。久嗽者，加罂粟壳。
古方八阵	固阵		十五	＜良方＞辰砂妙香散	治心气不足，惊痫，或精神恍惚，虚烦少气少睡，夜多盗汗，心虚遗精白浊，服之安神镇心。黄耆，山药姜汁炒，茯苓，茯神，远志甘草汤制，各一两。人参，炙甘草，桔梗，各五钱。木香，二钱。麝香，一钱，另研。朱砂，三钱，另研。右为末。每服二钱，不拘时，温酒调下，或用麦?汤调下。
古方八阵	固阵		十六	＜局方＞王荆公妙柏散	安神秘精定心气。人参，龙骨五色者，益智，各一两。白茯神，白茯苓，远志制，甘草炙，各五钱。朱砂飞，二钱半。右为末。每服二钱，空心临卧温酒调下。
古方八阵	固阵		十七	＜本事＞金锁丹	治梦泄遗精，关锁不固。舶茴香，葫芦巴，破故炒，白龙骨，各一两。木香，两半。胡桃肉，三十个研膏。羊肾，三对，切开，用盐半两擦，炙熟，捣膏。右为末，和二膏加酒浸蒸饼为丸，桐子大。每服三五十丸，空心盐汤下。
古方八阵	固阵		十八	＜和剂＞金锁正元丹	治真气不足，遗精盗汗，目暗耳鸣，吸吸短气，四肢酸倦，一切虚损等证。补骨脂，一两，酒浸，炒。肉苁蓉酒洗焙，紫巴戟去心，葫芦巴炒，各一斤。文蛤，八两。茯苓去皮，六两。龙骨，二两。朱砂，三两，另研。右为细末，酒糊丸，桐子大。每服二十丸，空心温酒，盐汤任下。
古方八阵	固阵		十九	万氏金锁思仙丹	治男子嗜欲太过，精血不固，此涩以去脱之剂。莲蕊，芡实，石莲子，各十两。金樱膏，三斤。右以金樱煎膏如饧，入前三味药末和丸，桐子大。空心盐酒下三十丸。服久精神完固，大能延年。平时服食，忌葵菜，车前子。
古方八阵	固阵		二十	＜医林＞金锁匙丹	治男妇精滑，遗泄不禁，梦与鬼交。茯苓，茯神，各二钱。远志制，龙骨煆，各三钱。左股，牡蛎煆，四钱。右为末，酒糊丸，同子大。每服四十丸，空心盐汤或酒下。
古方八阵	固阵		二一	玉锁丹	治玉门不闭，遗精日久，如水之漏，不能关束者。文蛤，八两。白茯苓，二两。白龙骨，一两。右为细末，米糊丸，桐子大。每服七十丸，空心淡盐汤下，临睡更进一服，极效。
古方八阵	固阵		二二	＜御药＞玉锁丹	治精气虚滑，遗泄不禁。龙骨，莲花蕊，鸡头子，乌梅肉，等分。右为末，用熟山药去皮为膏和丸，小豆大。空心米汤下三十丸。
古方八阵	固阵		二三	经验水陆二仙丹	治精脱肾虚，梦遗白浊等证，与补阴药同用，甚有奇效。金樱膏，一斤，用金樱子不拘多少，入粗麻布袋内擦去毛刺，捣烂入缸，以水没头，浸一，二宿，滤去柤，取汁以棉滤二，三次，却入铜锅，用桑柴文火熬成膏，取起，以磁瓶收贮听用。芡实粉，一斤。右二味和匀，丸桐子大。每服二三百丸，空心淡盐汤下。
古方八阵	固阵		二四	经验金樱丸	治梦遗精滑，小便后遗溺。金樱子，芡实，各一两。龙骨煆，白莲蕊，各五钱。右为末，糊丸，桐子大。每服八十丸，空心盐酒下。
古方八阵	固阵		二五	＜正传＞经验秘真丹	治肾虚遗精，梦泄白浊等证。菟丝子制，韭子，破故炒，杜仲姜汤炒，干姜炒，各一两。龙骨，牡蛎煆，山茱萸，赤石脂，各五钱。远志，覆盆子，巴戟肉，枸杞，山药，各七钱半。鹿角胶，一两半。柏子仁，一两。金樱子取黄者去刺核焙净肉，二两。黄檗盐酒炒，七钱五分。右为细末，炼蜜丸，桐子大。每服百丸，空心姜盐汤下。
古方八阵	固阵		二六	＜局方＞锁精丸	治白浊白带，小便频数。破故纸，青盐，白茯苓，五味子炒，等分。一方用五棓子。右为末，酒糊丸，桐子大。每服三十丸，空心温酒下。
古方八阵	固阵		二七	东垣固真丸	治精滑久不愈。牡蛎，不拘多少，用砂锅内煆，醋淬七遍为末。右以醋糊为丸，桐子大。每服五七十丸，空心盐汤下。
古方八阵	固阵		二八	＜良方＞固真散	治才睡著即泄精。此二味大能涩精固真气，煖下元。韭子，一合。白龙骨，一两。右为细末。每服二钱，空心用酒调服。
古方八阵	固阵		二九	＜济生＞固精丸	治下元虚损，白浊如脂，或胸气虚寒，腰重少力，小便无度并效。牡蛎煆，菟丝子酒浸蒸炒，韭子炒，龙骨煆，北五味炒，白茯苓，桑螵蛸酒炙，白石脂煆，各等分。右为细末，酒糊丸，桐子大。每服七十丸，空心盐汤下。
古方八阵	固阵		三十	＜直指＞固精丸	治肾虚有火，精滑，心神不安。黄檗酒炒，知母酒炒，各一两。牡蛎煆，龙骨煆，莲蕊，芡实，山茱萸，远志甘草制，茯苓，各三钱。右为末，山药糊丸，桐子大。每服五十丸，空心温酒下。
古方八阵	固阵		三一	＜百一＞固元丹	治元脏久虚，遗精白浊五淋，及小肠膀胱疝气，妇人赤白带下，血崩便血等疾，以小便频利为效。好苍术，刮净，米泔浸咀片。一斤。择坚而小者佳，惟茅山者尤妙。分作四分制之。一分用小茴香，食盐各一两同炒。一分用川椒，补骨脂各一两同炒。一分用川乌头，川楝子肉各一两同炒。一分用醇醋，老酒各半斤同煮干，焙燥。右连炒诸药同为末，用酒煮楜丸，桐子大。每服三五十丸，男以温酒，女以醋汤空心下。此高司法方也。
古方八阵	固阵		三二	＜御药＞秘元丹	治内虚里寒，自汗时出，小便不禁。白龙骨，三两。诃子肉，砂仁，各一两。灵砂，二两。右为末，煮糯米粥丸，桐子大。每服五十丸，空心盐酒下。
古方八阵	固阵		三三	韭子丸	治虚劳寒脱漏精。韭子炒，车前子，天雄制，菟丝子酒煮另捣，龙骨，各一两。鹿茸酥炙，干姜炮，桑螵蛸炒，各三钱。右为末，炼蜜丸，桐子大。每服二三十丸，空心黄耆汤下。
古方八阵	固阵		三四	＜三因＞家韭子丸	治少长遗溺，及男子虚剧，阳气衰败，小便白浊，夜梦遗精。此药补养元气，进美饮食。按：此方当除去石斛，倍用菟丝，庶乎尤效。家韭子炒，六两。鹿茸酥炙，四两。肉苁蓉酒浸，牛膝酒浸，熟地，当归，各二两。菟丝子酒煮，巴戟肉，各一两半。杜仲炒，石斛，桂心，干姜炮，各一两。酒糊丸，桐子大。每服五七十丸，加至百余丸，食前温酒，盐汤任下。凡小儿遗尿者，多因胞寒，亦禀受阳气不足也，作小丸服之。
古方八阵	固阵		三五	小菟丝子丸	治肾气虚损，目眩耳鸣，四肢倦怠，夜梦遗精。菟丝子制，五两。石莲肉，二两。白茯苓，二两。山药炒，二两，分一半作糊。用山药糊丸，桐子大。每服五十丸，空心温酒，盐汤任下。一方有五味子一两，治小便多而不禁。
古方八阵	固阵		三六	＜局方＞大菟丝子丸	治肾气虚损，五劳七伤，脚膝酸痛，面色黎黑，目眩耳鸣，心忡气短，时有盗汗，小便滑数。菟丝子酒制，鹿茸酥炙，肉桂，石龙肉去土，附子炮，泽泻，各一两。熟地，牛膝酒浸一宿焙干，山茱萸，杜仲炒，茯苓，肉苁蓉酒浸切焙，续断，石斛，防风，补骨脂酒炒，荜茇，巴戟肉，茴香炒，沉香，各三两。川芎，五味，桑螵蛸，覆盆子，各五钱。右为末，酒煮?糊丸，桐子大。每服三五十丸，空心盐汤，温酒任下。
古方八阵	固阵		三七	＜济生＞菟丝子丸	治小便多，致失禁。菟丝子制，肉苁蓉酒浸，各二两。牡蛎煆，附子炮，五味子，鹿茸酒炙，各一两。鸡胵炙干，五钱。桑螵蛸酒炙，五钱。右为末，酒糊丸，桐子大。每服七十丸，空心盐汤，温酒任下。
古方八阵	固阵		三八	＜局方＞茯菟丸	治思虑太过，心肾虚损，真阳不固，尿有余沥，或小便白浊，梦寐遗精等证。菟丝子制，五两。白茯苓，三两。石莲肉，二两。酒糊丸，桐子大。每服三五十丸，空心盐汤或米汤下。一方有北五味子四两，兼治三消。
古方八阵	固阵		三九	猪肚丸	治小便频数。莲子，一斤，以猪肚一个，同煮一周日，取出去皮心焙干为末。舶茴香，破故纸，川楝子，母丁香，各一两。右为末，炼蜜丸，桐子大。每服五十丸，空心温酒送下。
古方八阵	固阵		四十	经验猪肚丸	止梦遗泄精，进饮食，健肢体，此药神应。瘦者服之自肥，莫测其理。白术?炒，五两。苦参白者，三两。牡蛎左扇者煆研，四两。右为末，用雄猪肚一具，洗争，以磁罐煮极烂，木石臼捣如泥，和药再加肚汁捣半日，丸如小豆大。每服四五十丸，日进三服，米今送下。久服自觉身肥而梦遗永止。
古方八阵	固阵		四一	＜良方＞三仙丸	治梦遗精滑。益智仁，二两，用盐二两同炒，去盐。乌药，一两半，炒。山药，一两，炒。右为末，山药煮糊丸，桐子大。每服七十丸，空心茯苓汤送下。
古方八阵	固阵		四二	丹溪九龙丸	治肾虚精滑。金樱子，枸杞，山茱萸，莲蕊，莲肉，当归，熟地，芡实，白茯苓，各等分。右为末，酒糊丸，桐子大。每服五六十丸，或酒或盐汤下。
古方八阵	固阵		四三	小温金散	治心肾虚热，小便赤白淋沥，或不时自汗等证。人参，莲肉去心，巴戟肉，益智，黄耆蜜炙，麦冬去心，赤茯苓，萆薢酒浸炒，炙甘草，各一钱。灯心十茎，枣一枚，水煎服。
古方八阵	固阵		四四	仁斋莲子六一散	治心经虚热赤浊。石莲子，六两。炙甘草，一两。为末。每服三钱，灯心汤调下。
古方八阵	固阵		四五	＜和剂＞威喜丸	治元阳虚惫，精滑白浊遗尿，及妇人血海久冷，淫带梦泄等证。白茯苓，去皮四两，切块，同猪苓二钱五分同于磁器内煮二十余沸，取出晒干，不用猪苓。黄蜡，四两。右以茯苓为末，熔黄蜡搜和为丸，如弹子大。每空心细嚼，满口生津，徐徐咽服，以小便清利为效。忌米醋，惟糠醋可用，尤忌气怒动性。
古方八阵	固阵		四六	五子丸	治小便频数，时有白浊。菟丝子酒蒸，家韭子炒，益智，茴香炒，蛇床子去皮炒。右各等分为末，酒糊丸，桐子大。每服七十丸，米饮，盐汤任下。
古方八阵	固阵		四七	远志丸	方在补阵百十三。治神魂恍惚，梦泄遗精。
古方八阵	固阵		四八	＜本事＞猪苓丸	此方以行为止，治湿郁热滞，小水频数，梦遗精滑。半夏，一两。将半夏破如豆粒。用猪苓为末二两，先将一两炒半夏色黄，勿令焦，出火毒，取半夏为末，糊丸桐子大，候干；用前猪苓末一半，又同炒微裂，入磁瓶内养之。空心温酒，盐汤下三四十丸，常又服，于未申间以温酒下。
古方八阵	固阵		四九	泄泻经验方	治泄泻饮食少进。用糯米一升，水浸一宿沥干，慢火炒令极熟，磨细，罗如飞?，加怀山药一两，炒研末，和米粉内。每日清晨用半盏，入白糖二匙，川椒末少许，将极滚汤调食，其味甚佳，且不厌人，大有资补。久服之，其有精寒不能成孕者亦孕矣。
古方八阵	固阵		五十	固肠散	治脾胃虚弱，内寒注泄，水谷不分，下痢脓血，赤少白多，肠滑腹痛，心腹胀满，食减力乏。陈米炒，二两。木香，一钱。肉豆蔻生，粟壳蜜炙，各二钱。干姜炮，炙甘草，各二钱半。右为末。每服二钱，水一钟，姜三片，枣一枚，煎七分。不拘时温服。忌酒，猪肉，鱼腥，生冷。
古方八阵	固阵		五一	白术圣散子	方在热阵一三六。治一切泻痢久不瘥。
古方八阵	固阵		五二	陈氏肉豆蔻丸	方在小儿五六。治泻痢肠滑不止。
古方八阵	固阵		五三	＜医林＞固肠丸	治泻痢日夜无度。人参，附子制，阿胶炒，龙骨研，肉豆蔻?煨，赤石脂煨醋淬，干姜炒，木香，各一两。白术炒，诃子肉，各二两。沉香，五钱。右为末，粳米糊丸，桐子大。每服七八十丸，米饮下。
古方八阵	固阵		五四	＜局方＞大断下丸	治脏腑停寒，下痢不已。干姜炮，高良姜，细辛，各两半。附子制，牡蛎煆，龙骨研，赤石脂煨，肉豆蔻?煨，诃子肉，枯矾，酸石榴皮醋浸一宿炙黄用，各一两。右为细末，醋煮?糊为丸，桐子大。每服五七十丸，米饮送下。
古方八阵	固阵		五五	东垣椿皮散	治血痢及肠风下血神效。椿根白皮，枯白矾，各二两。槐角子，四两。炙甘草，一两。右为细末。每服三钱，米饮调下。
古方八阵	固阵		五六	桃花丸	治肠胃虚弱，冷气乘之，脐腹搅痛，下痢肠滑不禁，日夜无度。此即仲景桃花汤之法，方见热阵一四六。赤石脂煆醋淬，干姜炮，等分。右为末，汤浸蒸饼丸，梧子大。每服百余丸，食前米饮下，日三服。若痢久虚滑，去积不已，用苍术二两，防风五钱，水一碗，煎至半碗，下此丸，小便利则安。
古方八阵	固阵		五七	生地黄汤	治热痢便血，崩淋不止。生地黄，五钱。地榆，七钱半。炙甘草，二钱半。右咀，用水二钟，煎一钟，分空心日，晚二服。
古方八阵	固阵		五八	香梅丸	治肠风下血，服之即止。乌梅肉，白芷，百药煎烧有性，等分。右为末，米糊丸，桐子大。每服五六十丸，空心米汤下。
古方八阵	固阵		五九	胜金丸	一名百药散。治肠风下血，溺血不止，及脏毒便血。百药煎，三两，生用一两，炒焦一两，烧存性一两。右为末，软饭和丸，或蜜丸，桐子大。每服五七十丸，空心米饮下，或人参汤下。
古方八阵	固阵		六十	＜济生＞乌梅丸	治大便下血如神。僵蚕炒，一两。乌梅肉，一两半。右为末，醋糊丸，桐子大。每服四五十丸，空心醋汤下。
古方八阵	固阵		六一	缩泉丸	治脬气不足，小便频多。乌药，益智，等分，为末。酒煮山药糊为丸，桐子大。每服五七十丸，空心盐汤下。
古方八阵	固阵		六二	四味肉苁蓉丸	治禀赋虚弱，小便遗数不禁。此即＜集要＞四神丸。熟地，六两。五味子，四两。肉苁蓉酒洗去甲，八两。菟丝子制，二两。酒煮山药糊丸，桐子大。每服七八十丸，空心盐汤下。
古方八阵	固阵		六三	固脬丸	治遗尿不觉，小便不禁。菟丝子制，三两。茴香，一两。桑螵蛸炙，制附子，各五钱。戎盐，一钱。右为末，酒煮?糊丸，桐子大。每服三十丸，空心米饮下。
古方八阵	固阵		六四	牡蛎丸	治小便不禁。牡蛎，三两，用磁器盛，以盐末一两铺底盖面，用炭火约五斤烧半日，取出研。赤石脂，三两，捣碎，醋拌匀湿，于铁锅内慢火炒干，研粉。右用酒糊丸，桐子大。每服五十丸，空心盐汤下。
古方八阵	固阵		六五	＜心统＞茴香益智丸	治老人阳虚失禁，及房劳伤肾遗溺。小茴香盐炒，益智仁炒，故纸酒炒，川乌炮，乌药，各一两。右为末，山药糊丸，桐子大。每服八十丸，盐汤下。
古方八阵	固阵		六六	溺血方	文蛤，炒为末。右以乌梅肉浸烂捣膏丸，桐子大。空心酒下五六十丸。
古方八阵	因阵	眼目方	一	＜原机＞当归补血汤	治男妇亡血过多，以致睛珠疼痛，不能视物，羞明酸涩，眼光无力，眉骨太阳酸痛。当归，熟地黄，各二钱。白芍药，牛膝，白术，生地黄，天门冬，各一钱。川芎，防风，炙甘草，各五分。水二钟，煎八分。稍热服。如恶心不进食者，加生姜煎。
古方八阵	因阵	眼目方	二	益气聪明汤	治目中内障初起，视觉昏花，神水淡绿色或淡白色，久则不睹，渐变纯白，或视物成二等证，并治耳聋耳鸣。人参，黄耆，各五钱。升麻，葛根，炙甘草，各三钱。芍药，黄檗，各二钱。蔓荆子，钱半。右每服四，五钱，水二钟，煎一钟。临睡热服，五更再服。
古方八阵	因阵	眼目方	三	东垣蔓荆子汤	治劳倦饮食不节，内障眼病，此方如神。蔓荆子，二钱半。人参，黄耆，各一两。炙甘草，八钱。黄檗酒拌炒四遍，白芍药，各三钱。右咀。每服四，五钱，水二盏，煎一盏，去柤。临卧温服。
古方八阵	因阵	眼目方	四	益阴肾气丸	治足三阴亏损，虚火上炎，致目睛散大，视物不的，或昏花紧涩，作痛羞明，或卒见非常等证，其功与六味还少丹同类。熟地，二两，酒洗。生地，归尾酒洗，丹皮，五味，山药，山茱萸，柴胡，茯苓，泽泻，各二钱半。炼蜜丸，桐子大，水飞朱砂为衣。每服五七十丸，空心淡盐汤下。
古方八阵	因阵	眼目方	五	济阴地黄丸	治证同上。熟地倍用，山药，山茱萸，当归，枸杞，巴戟肉，麦冬，肉苁蓉，五味子，甘菊花，各等分。炼蜜丸，桐子大。每服七八十丸，空心白汤下。
古方八阵	因阵	眼目方	六	神效黄耆汤	方在补阵四八。治目紧缩小，及羞明畏日，视物不明。
古方八阵	因阵	眼目方	七	＜局方＞明目地黄丸	治男妇肝肾俱虚，风邪所乘，热气上攻，翳障，目涩多泪。熟地黄，生地黄，各一斤。牛膝，三两。石斛，枳壳，杏仁去皮尖炒，防风，各四两。炼蜜丸，桐子大。每服七八十丸，食前盐汤下。
古方八阵	因阵	眼目方	八	＜简易＞加减驻景丸	治肝肾气虚，两目昏暗，视物不明。熟地，当归，各五两。菟丝子酒煮，八两。枸杞，车前子炒，五味子，各二两。楮实子，川椒炒，各一两。右为末，炼蜜丸，桐子大。每服七八十丸，食前温酒下。
古方八阵	因阵	眼目方	九	东垣滋阴地黄丸	治足三阴亏损，虚火上炎，致目睛散大，视物不的，或昏花紧涩，作痛羞明，兼眵多燥热赤烂者。一名干熟地黄丸。熟地，一两。归身酒制，黄芩，各半两。天冬焙，甘草炙，枳壳，柴胡，五味子，各三钱。人参，地骨，各二钱。黄连，三钱。生地酒洗，一两半。炼蜜丸，桐子大。每服百丸，食前茶汤下，日三服。
古方八阵	因阵	眼目方	十	谦甫还睛散	治翳膜遮睛，昏涩泪出，瘀血努肉攀睛。川芎，龙胆草，草决明，石决明，荆芥穗，甘菊花，茺蔚子，楮实子，白茯苓，各一两。白蒺藜炒，木贼，甘草，各七钱。川椒炒出汗，一钱。右为细末。每服二钱，食后茶清调下，日三服。忌一切鸡鱼厚味，及荞麦?热物。
古方八阵	因阵	眼目方	十一	八味还睛散	治肝肺停留风热，翳膜遮睛，痛涩眵泪。白蒺藜炒去刺，防风，甘草，木贼，山栀仁，各七钱。草决明，一两，炒。青葙子，二钱半，炒。蝉蜕，二钱。右为细末。每服二钱，食后麦门冬汤调服。
古方八阵	因阵	眼目方	十二	还睛丸	治男妇风毒上攻，眼目肿痛，怕日羞明，多眵，隐涩难开，睑眦红烂，瘀肉攀睛，或暴赤痛甚，又治偏正头风头痛，皆有奇效。白术，菟丝子制，青葙子，防风，羌活，白蒺藜炒去刺，密蒙花，木贼，炙甘草，等分。炼蜜丸，弹子大。每服一丸，细嚼，白汤送下，空心食前，日二服。
古方八阵	因阵	眼目方	十三	＜正传＞祖传固本还睛丸	治远年一切目疾，内外翳膜遮睛，风弦烂眼，及老弱人目眵多糊，迎风冷泪，视物昏花等症，悉皆治之。天门冬酒浸一宿，另研如泥，麦门冬，生地黄酒浸焙，熟地黄酒洗，各三两。人参，白茯苓，干山药，枸杞，各两半。川牛膝酒洗，石斛酒洗，草决明微炒，杏仁去皮另研，枳壳?炒黄，菟丝子酒浸煮，甘菊花用小金钱，各一两。羚羊角细剉取净末，乌犀角剉用，青葙子微炒，防风去芦，各八钱。五味子焙干，炙甘草，黄连去须，白蒺藜取仁，川芎，各七钱。右为末，蜜丸，梧子大。每服五七十丸，盐汤下。
古方八阵	因阵	眼目方	十四	八物定志丸	方在补阵百十六。治阳气不足，眼目不能近视。
古方八阵	因阵	眼目方	十五	地芝丸	治目不能远视，但可近视，或并不能，乃阴气不足也，宜用此方。生地黄，四两。天冬，枳壳?炒，甘菊花，各二两。炼蜜丸，桐子大。每服百丸，茶清或温酒下。
古方八阵	因阵	眼目方	十六	东垣助阳和血汤	治眼发之后，犹有上热，白睛赤色，隐涩难开而多眵泪等证。黄耆，当归酒洗，柴胡，炙甘草，防风，各五分。升麻，七分。白芷，三分。蔓荆子，二分。水煎热服。
古方八阵	因阵	眼目方	十七	东垣芎辛散	治两眼风热，昼夜隐涩难开，羞明恶日，视物昏暗，赤肿而痛。细辛，二分。芎藭，蔓荆子，各五分。甘草，白芷，各一钱。防风，一钱半。右咀。水二盏，煎一盏，临卧温服。
古方八阵	因阵	眼目方	十八	东垣明目细辛汤	治两目发赤微痛，羞明畏日，怯风，恶灯火，多眵隐涩，鼻塞流涕，津唾稠粘，大便微硬。细辛，麻黄，羌活，蔓荆子，防风，蒿本，川芎，荆芥穗，白茯苓，各四分。生地黄，归尾，各八分。花椒，七粒。水二钟，煎八分。食后临卧稍热服。
古方八阵	因阵	眼目方	十九	决明夜光散	治眼目夜昏，虽有灯月亦不能视。石决明，夜明砂，各二钱。猪肝，一两。右以药为末，乃将竹刀切肝为二片，铺药于内，合定，用麻皮缚之，以米泔水一碗，用砂锅煮至半碗，临卧连肝连汁俱服之。
古方八阵	因阵	眼目方	二十	石斛夜光丸	治神水散大，昏如雾露，眼前黑花，睹物成二，久而光不收敛，及内障瞳人淡白绿色。石斛酒洗，五钱。人参，生地，熟地酒洗，麦门冬，天门冬，白茯苓，防风，草决明，黄连酒炒，各一两。羚羊角镑，犀角镑，川芎，炙甘草，枳壳?炒，青葙子微炒，五味子炒，肉苁蓉酒洗去鳞炙，各五钱。牛膝酒洗，白蒺藜炒去刺，菟丝子制，家菊花，山药，杏仁，枸杞，各七钱。右为末，炼蜜丸，梧子大。每服三五十丸，温酒，盐汤任下。
古方八阵	因阵	眼目方	二一	东垣泻热黄连汤	亦名黄连饮子。治眼暴发赤痛。黄连酒炒，黄芩酒炒，龙胆草，生地，柴胡，各一钱，升麻，五分。水煎。于午前或饭后热服。
古方八阵	因阵	眼目方	二二	东垣黄芩黄连汤	治两睛血热赤痛。黄芩，黄连，草龙胆，俱各酒洗，炒。生地酒洗。右等分，咀。每用五钱，水二盏，煎一盏，去柤热服。
古方八阵	因阵	眼目方	二三	东垣当归龙胆汤	治眼中白翳。归身，龙胆草酒洗，黄芩酒炒，黄檗酒炒，芍药，各八分。黄耆，黄连，甘草，各五分。防风，羌活，升麻，柴胡，五味子，石膏，各五分。水二盏，煎一盏，去柤，入酒少许。临卧热服。忌言语。
古方八阵	因阵	眼目方	二四	芍药清肝散	方在寒阵六一。治赤脉贯睛，眵多眊燥，紧涩羞明，脏腑秘结。
古方八阵	因阵	眼目方	二五	蝉花散	治肝经风热，毒气上攻，眼目赤痛，及一切内外翳障。蝉蜕，甘菊花，谷精草，羌活，甘草炒，白蒺藜炒，草决明，栀子炒，防风，密蒙花，荆芥穗，木贼，川芎，蔓荆子，黄芩，各等分。右为末。每服二钱，食后茶清调下。
古方八阵	因阵	眼目方	二六	五味泻白散	治风热翳膜血筋，一切肺热外障。当归，生地，芍药，栀子，黄芩，各等分。每服三，五钱，为散，为汤任服。
古方八阵	因阵	眼目方	二七	明目羊肝丸	治肝虚风热，冷泪赤涩，内外障眼。黄连，三两。家菊花，龙胆草，石决明煆，人参，当归，熟地，枸杞，麦冬，牛膝，青盐，黄檗，柴胡，防风，羌活，各八钱。肉桂，四钱。羯羊肝，一具，烙干为末。右为末，炼蜜丸，桐子大。每服三四十丸，温汤下。
古方八阵	因阵	眼目方	二八	黄连羊肝丸	治前证。单用黄连一味，同羊肝俱为末，炼蜜丸服。＜济生方＞用生羊肝去筋膜，同黄连捣丸，桐子大。每服五六十丸，温水下。
古方八阵	因阵	眼目方	二九	黄连天花粉丸	治两眼赤痛，眵多眊燥，紧涩羞明，赤脉贯睛，脏腑秘结。黄连酒炒，天花粉，家菊花，川芎，薄荷叶，连翘，各一两。黄芩，栀子，各四两。黄檗酒炒，六两。右为细末，滴水丸，梧子大；或用蜜丸。每服五七十丸或百丸，食后临睡茶汤下。
古方八阵	因阵	眼目方	三十	＜局方＞密蒙花散	治风气攻注，两眼昏暗，眵泪羞明，并暴赤肿翳障。密蒙花，羌活，白蒺藜炒，木贼，石决明，各一两。甘菊，三两。右为末。每服二钱，食后茶清调下。
古方八阵	因阵	眼目方	三一	春雪膏	点赤眼。朴硝置豆腐上蒸之，待流下者，瓦器盛点之。
古方八阵	因阵	眼目方	三二	玄明春雪膏	治时气热眼。玄明粉，半两。月石，三钱。冰片，三分。右乳无声，磁罐密收，用时点二大眦内。
古方八阵	因阵	眼目方	三三	龙脑黄连膏	点赤热眼。龙脑，一钱。黄连去毛净酒炒，八两。先剉黄连令碎，以水四碗贮砂锅内，入连煮至一大碗，滤去滓，入薄磁碗内，重汤煮成膏半盏许，以龙脑为引，或用时旋入尤妙。
古方八阵	因阵	眼目方	三四	立消膏	治浮翳宿障，雾膜遮睛。雪白盐，净器中生研如尘。右以大灯草蘸盐少许，轻手指定浮翳点上，凡三次即没，亦不疼痛。
古方八阵	因阵	眼目方	三五	黄连甘石散	治眼眶破烂，畏日羞明。炉甘石制，一斤。黄连，四两。龙脑，量加。先以黄连研极细，同甘石再研，俱用细绉纱筛过收贮。用时取一，二两加入龙脑，用井花水调如稠糊，临睡抹敷破烂处，不破烂者点眼内眦，勿使入眼珠内为妙。
古方八阵	因阵	眼目方	三六	黄连人参膏	治目赤痒痛。宣黄连，人参，各五分或一钱。右切碎，用水一小钟同浸，饭锅蒸少顷，取出冷定，频点眼角自愈，或于临用时研入冰片少许更妙。一方但用人乳浸黄连频点眦中。＜抱朴子＞云：治目中百病。一方用黄连少加生白矾，以人乳浸蒸，点抹眼角大效。
古方八阵	因阵	眼目方	三七	丹砂散	点治诸眼皆妙，此李时珍方也。硼砂，海螵蛸去壳，炉甘石上好者煆淬童便七次飞，各一两。朱砂，五钱，用此则不粘。右为极细末，磁瓶收贮。临用少加冰片研点极妙。
古方八阵	因阵	眼目方	三八	清凉膏	治眼目赤肿不能开，痛闷，热泪如雨。生南星，脑荷叶，各半两。荆芥，百药煎如无即用文蛤。右各三钱，为末，井水调成膏。贴眼角上，自然清凉。
古方八阵	因阵	眼目方	三九	＜正传＞光明丹	治一切风热上壅，两目赤肿涩痛，烂弦风眼，及内外翳障。制甘石，一两。朱砂，一钱。硼砂，二钱。轻粉，五分。冰片，三分。麝香，一分。以上用乳钵研极细，收贮为君。如眼赤肿痛，加乳香，没药各五分。内外翳障，加珍珠五分，胆矾二分。烂弦风眼，加铜绿五分，黄丹五分。或以诸药合一，以治诸般眼疾。右各研为细末，并一处再研二日，用磁器密收，勿令泄气，点服绝妙。
古方八阵	因阵	眼目方	四十	青火金针	治头风牙痛赤眼。火硝，一两。青黛，一钱。脑荷，川芎，各五分。右为细末。口噙冷水勿咽，用此药吹鼻。
古方八阵	因阵	眼目方	四一	赤火金针	治赤眼头风冷泪，鼻塞耳鸣牙疼。火硝，一两。川芎，雄黄，乳香，没药，石膏，各一钱。右为细末。每服一二分；如前吹鼻，三次愈。
古方八阵	因阵	眼目方	四二	吹鼻六神散	治眼目暴发赤肿，热泪昏涩，及头脑疼痛。焰硝提净，五钱。白芷，雄黄，乳香制，没药制，脑荷叶，各一钱。右为细末，磁罐收贮。左吹左，右吹右，先令病人口含水吹之，其气上行，须臾觉效。头痛吹法亦然，或两鼻皆吹之。若久患眼疾者，不可吹。
古方八阵	因阵	眼目方	四三	东垣点盐法	明目，去昏翳。大利老眼，得补法之良。用海盐二斤，拣净，以百沸汤泡，滤取清汁，于银石器内熬取雪花白盐，磁器盛贮。每早用一钱擦牙，以水漱口，用左右手指互以口盐津细洗两眼大小眦内，闭目良久，却用水洗面。能洞视千里，明目坚齿，极妙之法，苏东坡手录。目赤不明，昏花老眼，惟宜此法，大效。
古方八阵	因阵	眼目方	四四	洗烂弦风赤眼方	一名万金膏。此药之效如神，人家所不可少，无目病则以施人，价廉功倍，济人甚大。文蛤，黄连去毛净，防风，荆芥穗，各五钱。苦参四钱。铜绿，五分。右为极细末，外以薄荷煎汤丸，弹子大。临用时以热水化开，乘热洗眼，日三次。立愈神效。一方有当归，川芎各四钱。
古方八阵	因阵	眼目方	四五	傅烂弦歌	烂弦百药煎为奇，研细汤澄柤去之，熬作稀膏入轻粉，盐汤洗了傅之宜。
古方八阵	因阵	眼目方	四六	搜风散	箍风热眼及肿痛。黄连，大黄，朴硝，黄丹，等分。右为末，以苦参煎汤，少加炼过白蜜，同调敷眼四弦，甚妙。
古方八阵	因阵	眼目方	四七	拜堂散	傅风赤热眼，倒睫烂弦。五倍子不拘多少为末，蜜水调敷患处。
古方八阵	因阵	眼目方	四八	汤泡散	治肝虚风热攻眼，赤肿羞明，渐生翳膜。杏仁，防风，黄连去须，赤芍药，归尾，各半两。铜青，二钱。薄荷叶，三钱。右剉散，每用三，四钱，沸汤泡。乘热先熏后洗，冷则再煖又洗，每日三两次。一方加白盐少许，闭目沃洗，尤能散血。
古方八阵	因阵	眼目方	四九	收泪散	治风泪不止。海螵蛸，五分。冰片，少许。绿炉甘石，一钱。右乳极细末，点大眦角，泪即收。上二药以燥湿，片脑以辛散。
古方八阵	因阵	眼目方	五十	去星	凡胡椒，韭菜根，橘叶，菊叶之类，皆可杵烂为丸，用棉裹塞鼻中触之，过夜则星自下。
古方八阵	因阵	眼目方	五一	眼目打伤青肿	以生半夏为末，水调涂之即愈。
古方八阵	因阵	眼目方	五二	明目第一方	此方始于上阳子，以授鲁东门左丘明，杜子夏，左太冲，凡此诸贤皆有目疾，得此皆愈。夜省看书一，减思虑二，专内视三，简外视四，晨兴迟五，夜眠早六。凡此六事，熬以神火，下以气饮，蕴于胸中，纳诸方寸，修之一时，长服不已，非但明目，亦可延年。
古方八阵	因阵	耳病方	五三	桂星散	治风闭耳聋。官桂，川芎，当归，石菖蒲，细辛，木通，白蒺藜炒去刺，麻黄去节，甘草炙，各一钱。白芷梢，天南星煨裂，各钱半。水二钟，?白二根，紫苏五叶，姜五片，煎八分。食后服。一方加全蝎去毒一钱。
古方八阵	因阵	耳病方	五四	＜类方＞复元通气散	治诸气闭涩耳聋，及腹痈，便痈，疮疽无头者，能止痛消肿。青皮，橘红，各四两。甘草炙，三寸。连翘，一两。右为末。热酒调服一，二钱。
古方八阵	因阵	耳病方	五五	补肾丸	治肾虚耳聋。巴戟去心，干姜炮，白芍药，山茱萸，人参，黄耆，当归，熟地黄，远志制，肉苁蓉酒浸，菟丝子制，蛇床子，牡丹皮，附子炮，石斛，细辛，泽泻，桂心，甘草，各二两。石菖蒲，一两。茯苓，半两。防风，一两半。羊肾，二枚。右为末，将羊肾用酒煮，研烂，仍加酒煮?糊丸，桐子大。每服五七十丸，空心盐酒送下。
古方八阵	因阵	耳病方	五六	聪耳益气汤	治肾虚耳聋。黄耆，一钱。人参，炙甘草，当归酒洗，白术，各五分。橘红，菖蒲，防风，荆芥，各三分。升麻，柴胡，各二分。右水煎服。
古方八阵	因阵	耳病方	五七	肉苁蓉丸	方在补阵一五三。治肾虚耳聋。
古方八阵	因阵	耳病方	五八	聤耳明矾散	治脓耳。枯矾，龙骨研，各二钱。黄丹飞，钱半。干胭脂，七分。麝香，少许。右为细末。先须以绵杖缠拭去脓，别用绵杖蘸药引入耳中。如无干胭脂，即以济宁油胭脂同枯矾拌擦如粉用之。又，红玉散：止枯矾，干胭脂，麝香三味，等分用。一方：单用枯矾，吹入即愈。
古方八阵	因阵	耳病方	五九	聤耳流脓方	用菖蒲根水洗净，捣取汁，先以绵椗将耳中脓水搅净，然后将蒲汁灌入荡洗数次，全愈最妙者。
古方八阵	因阵	耳病方	六十	白龙散	治小儿肾热上冲于耳，生脓作痛，或因沐浴水入耳中，亦令作脓，谓之聤耳，久而不愈则成聋。枯矾，黄丹，龙骨，各五分。麝香，一分。右为极细末。先以绵杖子展尽耳内脓水，用药一字，分掺两耳，日二次。勿令风入。
古方八阵	因阵	耳病方	六一	百虫入耳	用香油滴入耳中即出。＜本事方＞用白胶香烧烟熏耳中，煖即出。一方用?涕灌入，活者即出。一法用生姜擦猫鼻，其尿自出，取尿滴入，虫即出。或以麻油滴耳则虫死。或以炒芝麻枕头，则虫亦出，但不若猫尿之捷也。
古方八阵	因阵	耳病方	六二	蜈蚣入耳	用姜汁滴入，或韭汁，鸡冠血滴入俱好。
古方八阵	因阵	耳病方	六三	暴聋灸法	用小苍术一块长七分，一头削尖，一头截平，将尖头插入耳内，平头上用箸头大艾炷灸之，轻者七壮，重者十四壮，觉耳内有热气则效。又方：用鸡心槟榔一个，将脐内剜一窝如钱眼大，实以麝香，坐于患耳内，上以艾炷灸之，不过二三次即效。
古方八阵	因阵	耳病方	六四	塞耳聋	用大蒜一瓣，一头剜一坑子，好巴豆一粒，去皮，慢火炮令极熟，入在蒜内，以新绵裹定塞耳中。
古方八阵	因阵	耳病方	六五	龙脑膏	龙脑，一分。椒目，五分。杏仁去皮，二分。右件捣研匀，绵裹枣核大，塞耳中，日二易之。
古方八阵	因阵	耳病方	六六	杏仁膏	治耳中汁出，或痛或脓。右用杏仁炒令赤黑，研成膏，绵裹内耳中，日三四度易之，或乱发裹塞之亦妙。一方治耳卒痛或水出，用杏仁炒焦为末，?涎搜和为丸，以绵裹塞耳，又治耳聋兼有脓。
古方八阵	因阵	耳病方	六七	通圣散	穿山甲炙，蝼蛄，各五分。麝香，一分。右为细末，以?涎和剂塞耳，或用少绵裹塞之，或用?管盛药末塞耳中。
古方八阵	因阵	耳病方	六八	通耳法	磁石用活者，如豆一块。穿山甲烧存性为末，一字。右二味，用新绵裹塞患耳内，口中衔生铁少许，觉耳内如风雨声即愈。
古方八阵	因阵	面鼻方	六九	＜医林＞川芎散	治风寒鼻塞。川芎，蒿本，细辛，白芷，羌活，炙甘草，各一两。苍术米泔浸，五两。右咀。每服三钱，水一盏，姜三片，?白三寸，煎服。
古方八阵	因阵	面鼻方	七十	＜济生＞辛夷散	治肺虚为四气所干，鼻内壅塞，涕出不已，或气不通，不闻香臭。辛夷，川芎，细辛，白芷，升麻，防风，羌活，蒿本，炙甘草，木通，各等分。一方有苍耳子，减半。右为末。每服二钱，食后茶清调下。
古方八阵	因阵	面鼻方	七一	温肺散	治闭塞阳明鼻塞。升麻，黄耆，丁香，各一钱。羌活，葛根，炙甘草，防风，各五分。麻黄不去节，二钱。水二钟，?白二茎，煎八分。食远热服。
古方八阵	因阵	面鼻方	七二	＜千金＞细辛膏	治鼻塞脑冷，清涕常流。细辛，川芎，川椒，黑附子炮去皮脐，干姜，吴茱萸，各二钱半。桂心，三钱。皂角屑，钱半。右将诸药用米醋浸过宿，次用猪脂二两熬油，入前药，煎附子色黄为度，以绵蘸药塞鼻中。
古方八阵	因阵	面鼻方	七三	＜三因＞苍耳散	治鼻流浊涕不止，名曰鼻渊。苍耳子炒，二钱半。辛夷仁，薄荷叶，各五钱。白芷，一两。右为细末。每服二钱，?汤或茶清食后调下。
古方八阵	因阵	面鼻方	七四	神愈散	治风热在肺，鼻流浊涕，窒塞不通。细辛白芷与防风，羌活当归半夏芎，桔梗陈皮茯苓辈，十般等分剉和同，三钱薄荷姜煎服，气息调匀鼻贯通。
古方八阵	因阵	面鼻方	七五	醍醐散	治伤风鼻塞声重。细辛，半两。川芎，一两。薄荷，一两半。川乌炮去皮脐，白芷，甘草，各二两。右为细末。每服一钱，?茶汤或薄荷汤下。
古方八阵	因阵	面鼻方	七六	＜良方＞防风汤	治鼻塞不闻香臭。防风，麻黄，官桂，各半两。升麻，木通，各一两。栀子，七枚。石膏，三两。右咀。每服水一盏，煎七分。空心温服。
古方八阵	因阵	面鼻方	七七	＜宣明＞防风汤	治鼻渊脑热渗下，浊涕不止，久而不已，必成血之证。防风，一两半。人参，麦冬，炙甘草，川芎，黄芩，各一两。右为细末。每服二钱，沸汤调服，食后，日三服。
古方八阵	因阵	面鼻方	七八	荆芥散	治肺风酒齄鼻赤疱。荆芥穗，四两。防风，杏仁去皮尖，白蒺藜炒去刺，僵蚕炒，炙甘草，各一两。右为末。每服二钱，食后茶清调下。
古方八阵	因阵	面鼻方	七九	＜正传＞脑漏秘方	祖传经验治鼻中时时流臭黄水，甚者脑亦时痛，俗名控脑砂，有虫食脑中。用丝瓜藤近根三五尺许，烧存性，为细末，酒调服之即愈。
古方八阵	因阵	面鼻方	八十	＜简易＞黄白散	治鼻齆，瘜肉，鼻痔等症。白矾，雄黄，细辛，瓜蒂炒，各等分。右为细末，以雄犬胆汁为剂，如枣核，塞鼻中。
古方八阵	因阵	面鼻方	八一	细辛散	治鼻齆有瘜肉，不闻香臭。北细辛，瓜蒂，等分。右为末，棉裹如豆大，塞鼻中。
古方八阵	因阵	面鼻方	八二	＜御药＞菖蒲散	治鼻内窒塞不通，不得喘息。菖蒲，皂角，等分。右为细末，每用一钱，绵裹塞鼻中，仰卧片时。
古方八阵	因阵	面鼻方	八三	轻黄散	治鼻中瘜肉。轻粉，杏仁去皮尖，各一钱。雄黄，五钱。麝香，少许。右四味，用乳钵先研杏仁如泥，后入雄，麝，轻粉同研极细，磁盒收盖。每有患者，不拘远近，于卧用箸头蘸米粒许点瘜肉上，隔一日卧点一次，半月见效。
古方八阵	因阵	面鼻方	八四	雄黄散	治鼻齆。雄黄，五分。瓜蒂，二个。绿矾，一钱。麝香，少许。右为末，吹入鼻中。
古方八阵	因阵	面鼻方	八五	千金瘜肉方	一名瓜丁散。瓜蒂，华阴细辛，等分。为末，绵包少许塞鼻中。
古方八阵	因阵	面鼻方	八六	简易瘜肉方	用枯白矾为末，以绵胭脂塞鼻中，数日肉随落。
古方八阵	因阵	面鼻方	八七	白矾散	治肺风酒齄鼻等疾。白矾，硫黄，乳香，各等分。为末，绵裹擦之。或用茄汁调敷患处更妙。
古方八阵	因阵	面鼻方	八八	二神散	治赤鼻久不瘥。大黄，朴硝，等分。为末，津调涂鼻上。
古方八阵	因阵	面鼻方	八九	酒齄鼻粉痣	亦名硫黄散。硫黄，轻粉，各一钱。杏仁，五分。右为末，用蜜酒调，于卧时涂上，早洗去，效。或用津唾调搽更妙。又方：只以铜绿为末，晚时切生姜蘸擦之。
古方八阵	因阵	面鼻方	九十	点痣去斑	用石灰水调一碗如稠糊，拣好糯米粒全者，半置灰中，半露于外，经一宿，灰中米色变如水晶。若或面或手有黑痣黑靥及纹刺者，先须针头微微拨破，置少许水晶者于其上，经半日许，靥痣之汗自出，乃可去药，且勿著水，二三日则愈。
古方八阵	因阵	面鼻方	九一	面鼻雀斑	此连子胡同方。白芷，甘菊花，各三钱，去梗。白果，二十个。红枣，十五个。珠儿粉，五钱。猪胰，一个。右将珠粉研细，余俱捣烂拌匀，外以蜜拌酒酿炖化，入前药蒸过，每晚搽面，早洗去。
古方八阵	因阵	面鼻方	九二	面疮二方	面上暴生疮：用生杏仁捣烂，以鸡子清调如煎饼，至夜洗面敷之，旦洗去，数十次愈。指甲抓破面：用生姜自然汁调轻粉傅破处，无痕。
古方八阵	因阵	面鼻方	九三	止鼻方	龙骨为细末，吹入鼻中少许即止。凡九窍出血者，用此皆能治之。
古方八阵	因阵	面鼻方	九四	止鼻歌	石榴花瓣可以塞，萝卜藕汁可以滴，火煆龙骨可以吹，水煎茅花可以吃。又：墙头苔藓可以塞，车前草汁可以滴，火烧莲房可以吹，水调锅煤可以吃。
古方八阵	因阵	面鼻方	九五	鼻蒸法	治如涌泉不止者。用草纸折十余层，井花水湿透，分发贴顶心中，以热熨斗熨之，微热不妨，久之即止。
古方八阵	因阵	面鼻方	九六	鼻塞不通?熨法	但用?头，以绳束成一把，去根头实处，切成寸长一饼。先以熨斗烙?一面令热，置顶心囱会穴处，乃以熨斗或火从上熨之，俟鼻内作?气方住。未通，再作饼熨之。其有婴儿伤风，鼻塞不能吮乳者，但用大南星为末，以生姜自然汁和作薄饼，用两掌合煖置囱上，片时即通。
古方八阵	因阵	面鼻方	九七	硝石散	治风邪犯脑，患头痛不可忍，不问年岁。硝石，人中白，等分。冰片，少许。右为末，用一字，吹入鼻中。
古方八阵	因阵	面鼻方	九八	＜良方＞通关散	治卒然牙关紧急，腰背反张，药不能咽，或时毒痈肿，鼻塞气闭等证。细辛，如无真者不用亦可。薄荷叶，牙皂角，等分。右为细末，以纸撚少许入鼻内，候得喷嚏口开，随进汤药。＜圣惠＞搐鼻法止用二味，无薄荷。
古方八阵	因阵	面鼻方	九九	陈氏通关散	方在痘疹八五。通心经，降心火，利小便良方。
古方八阵	因阵	面鼻方	一百	擦牙通关散	方在小儿八四。治风搐关窍不通，痰塞中脘，留滞百节。
古方八阵	因阵	口舌方	百一	＜良方＞玄参散	治满口并舌生疮，连齿龈烂痛。玄参，黄芩，黄檗，栀子仁，大黄，前胡，独活，犀角屑，麦冬，升麻，炙甘草，各等分。。右为咀。每服五钱，水一钟半，煎七分。不拘时温服。
古方八阵	因阵	口舌方	百二	玄参升麻汤	方在外科四八。治口舌生疮，重舌木舌，腮颊咽喉肿痛，斑疹疮疡。
古方八阵	因阵	口舌方	百三	清凉饮子	治上焦积热，口舌咽鼻干燥。黄芩，黄连，各二钱。薄荷，玄参，当归，芍药，各钱半。甘草，一钱。水二钟，煎八分。不拘时服。大便秘结，加大黄二钱。
古方八阵	因阵	口舌方	百四	清热化痰汤	治上焦有热，痰盛作渴，口舌肿痛。贝母，天花，枳实，桔梗，各一钱。黄芩，黄连，各钱二分。玄参，升麻，各七分。甘草，五分。水煎服。
古方八阵	因阵	口舌方	百五	甘露饮	方在寒阵十。治口舌生疮，咽喉肿痛，牙龈溃烂。
古方八阵	因阵	口舌方	百六	龙胆泻肝汤	方在寒阵六三。治肝火内炎，上为喉口热疮，下为小便涩痛等症。
古方八阵	因阵	口舌方	百七	五福化毒丹	方在外科七六。治咽喉牙口疮毒痈肿。
古方八阵	因阵	口舌方	百八	＜良方＞冰檗丸	治舌疮口疮。薄荷叶苏州者，黄檗，等分。硼砂，半之。冰片，一分。右为末，生蜜丸，弹子大。每服一丸，噙化。
古方八阵	因阵	口舌方	百九	上清丸	治口舌生疮，咽喉肿痛，止嗽清音，宽膈化痰，极效。砂仁，桔梗，各一钱。月石，二钱。冰片，一分。甘草，玄明粉，诃子，各一钱。百药煎，八钱。苏州薄荷叶，一两六钱。为极细末，炼蜜丸，芡实大。临睡含化一丸。或为小丸，茶清送下。
古方八阵	因阵	口舌方	百十	硼砂丸	治口疮舌疮。寒水石，一两。牙硝，四钱。硼砂，二钱。冰片，麝香，各一分。甘草膏和丸，麻子大。不时含化一丸，津咽。
古方八阵	因阵	口舌方	百十一	＜良方＞圣金散	治舌上出血不止。黄药子，一两。青黛，一钱。右为细末。每服一钱，食后新汲水调下，日二服。
古方八阵	因阵	口舌方	百十二	金花煎	治舌上出血如簪孔。黄檗，三两。黄连，五钱。栀子，二十枚。右咀。以水二升，浸一宿，煮三沸，去滓。顿服。一方用酒浸煮。
古方八阵	因阵	口舌方	百十三	飞矾散	治木舌渐肿大满口，若不急治即杀人。白矾飞，百草霜，等分。右为细末。捻糟茄自然汁调服，若口噤，灌之妙。
古方八阵	因阵	口舌方	百十四	寸金散	治心经烦热，动血妄行，舌上出血不止。新蒲黄，三钱。新白?，三钱。牛黄，五分研。脑荷，五分，研。右研匀。每服一钱，生藕汁调服，食后。亦可掺舌上。
古方八阵	因阵	口舌方	百十五	黄檗散	治舌出血不止，名曰舌。黄檗不拘多少，涂蜜慢火炙焦为末。右每服二钱，温米饮调下。
古方八阵	因阵	口舌方	百十六	舌上出血	重出。
古方八阵	因阵	口舌方	百十七	升麻黄连丸	治多食肥甘，口臭秽恶。升麻，半两。黄连，黄芩，酒炒，生姜，檀香，甘草，各二钱。青皮，半两。右为细末，汤泡蒸饼丸，弹子大。每服一丸，不拘时，细嚼，白汤下。
古方八阵	因阵	口舌方	百十八	丁香丸	治口臭秽。丁香，二钱。川芎，二钱。白芷，五分。炙甘草，一钱。右为末，炼蜜丸，弹子大。绵裹一丸噙化。
古方八阵	因阵	口舌方	百十九	应手散	治伤寒舌出寸余，连日不收。梅花冰片。为末。搽舌上，应手而收，重者须用一钱方收。
古方八阵	因阵	口舌方	百二十	阴阳散	亦名赴筵散。治口疮效。黄连，一两。干姜炒黑，三钱。为细末。干掺口疮上，涎出即愈。
古方八阵	因阵	口舌方	一二一	＜外科＞阴阳散	方在外科一三三。治疮属半阴半阳者。
古方八阵	因阵	口舌方	一二二	绿云散	治口疮烂臭久不愈。黄檗蜜炙，青黛，等分。右为细末，临卧用少许掺舌咽津妙。
古方八阵	因阵	口舌方	一二三	细辛黄檗散	治口舌疮。黄檗，细辛，等分。右为末傅之，或掺舌上，吐涎水，再傅，须旋合之。
古方八阵	因阵	口舌方	一二四	白蚕黄檗散	治口糜。黄檗蜜炙，白僵蚕直者新瓦上烙乾断丝。右为细末。用少许敷疮上，吐涎。
古方八阵	因阵	口舌方	一二五	硼砂散	治口疮。硼砂，青黛，龙脑薄荷，石膏煆，各等分。右为极细末。每用少许，临卧傅口中。
古方八阵	因阵	口舌方	一二六	黄连朴硝散	治口疮绝妙。黄连，朴硝，白矾，各五钱。薄荷叶，一两。右为粗末，用腊月黄牛胆将药入胆内，风前挂两月取下。如遇口疮，旋将药研细敷之，去其热涎即愈。
古方八阵	因阵	口舌方	一二七	柳华散	治热毒口疮。黄檗炒，蒲黄，青黛真者，人中白煆。右等分，为末敷之。
古方八阵	因阵	口舌方	一二八	掺口疮	天竺黄，月石，等分。冰片，少许。为末掺之。
古方八阵	因阵	口舌方	一二九	碧雪	治一切热壅，口舌生疮，舌强腮肿，咽喉肿痛等症。蒲黄，青黛，硼砂，焰硝，甘草，等分。右为细末。每用少许掺舌上，细细咽下，或饮凉水送下，频用之效。或用砂糖丸，芡实大，每服一丸，噙化下咽妙。
古方八阵	因阵	口舌方	百三十	绛雪	治口疮舌疮，咽喉肿痛。硼砂，一钱。朱砂，三钱。马牙硝，寒水石飞，各二钱。冰片，半字。右为细末。每用一字，掺舌上，咽亦不妨。喉痛者吹入咽中。
古方八阵	因阵	口舌方	一三一	孙真人口疮方	单用朴硝含之，甚良。
古方八阵	因阵	口舌方	一三二	皂角散	治重舌喉痺。皂角不蛀者四五挺，去皮核，炙焦。荆芥穗，二钱。右为细末，以米醋调涂肿处。
古方八阵	因阵	口舌方	一三三	千金口臭方	亦治舌上出血如簪孔。用香薷把，以水一斗，煮取三升，稍稍含漱咽之。
古方八阵	因阵	口舌方	一三四	＜圣惠＞口齿方	治口臭秽及齿慝肿痛。用北细辛一两，煮取浓汁热漱，冷即吐之，立效。
古方八阵	因阵	齿牙方	一三五	东垣神功丸	治多食肉人口臭不可近，牙齿疳蚀，牙龈肉脱血出，并治血崩血痢，肠风下血，及逆气上行等证。黄连酒洗，砂仁，各五钱。生地，甘草，各三钱。当归，木香，藿香叶，升麻，兰叶，各一钱，无亦可。右为末，以汤浸蒸饼和丸，绿豆大。每服百丸或二百丸，白汤食远服。
古方八阵	因阵	齿牙方	一三六	东垣清胃散	方在寒阵五四。治齿龈溃烂，喜冷恶热。
古方八阵	因阵	齿牙方	一三七	＜秘验＞清胃饮	方在寒阵五六。治一切风热牙床肿痛，出血动摇。
古方八阵	因阵	齿牙方	一三八	＜三因＞安肾丸	治肾虚牙齿肿痛。此与＜局方＞安肾丸同，但少肉桂，茯苓二味，方在热阵一六六。
古方八阵	因阵	齿牙方	一三九	＜直指＞立效散	治牙痛不可忍，痛连头脑项背，微恶寒饮，大恶热饮。防风，一钱。升麻，七分。炙甘草，细辛叶，各三分。草龙胆酒洗，四分。右用水一钟，煎五分，去滓。以匙抄在口中，煠痛处少时，立止。如多恶热饮，更加草龙胆一钱。此法不定，宜随寒热多少临时加减。若恶风作痛，须去草龙胆，加草豆蔻，黄连各五分，累用得效。
古方八阵	因阵	齿牙方	百四十	细辛煎	治牙齿肿痛不可忍，及口气臭。用北细辛一味煎浓汁，乘热噙漱良久，吐之，极妙。
古方八阵	因阵	齿牙方	一四一	驱毒饮	治热毒上攻，宣露出血，牙龈肿痛不可忍。屋游，此即瓦上青苔，不拘多少洗净。右用水煎汤，澄清入盐一撮，频频漱之。
古方八阵	因阵	齿牙方	一四二	＜御药院＞丁香散	治牙齿痛。丁香，荜茇，蝎稍，大椒。右等分为末。每用少许擦于患处。
古方八阵	因阵	齿牙方	一四三	＜选要＞芫花散	治风虫诸牙痛。芫花，细辛，川椒，蕲艾，小麦，细茶，等分。右咀。水一钟，煎七分。温漱之，日三，四次，吐涎出即愈。
古方八阵	因阵	齿牙方	一四四	如神散	治风牙虫牙攻蛀疼痛，牙齿动摇，连颊浮肿。川椒炒出汗，蜂房炙。右等分，为细末。每用二钱，水煎数沸，热漱即止。
古方八阵	因阵	齿牙方	一四五	赴筵散	治风虫牙痛。良姜，草乌，细辛，荆芥穗。右等分为末。擦牙，有涎吐之。
古方八阵	因阵	齿牙方	一四六	蟾酥膏	治风蛀诸牙疼痛。蟾酥，少许。巴豆去油研如泥，杏仁烧焦。右共研如泥，以绵裹如粟米大。若蛀牙塞入蛀处，风牙塞牙缝中，吐涎尽愈。
古方八阵	因阵	齿牙方	一四七	虫牙痛	苍耳，艾，小麦，花椒，芫花，黑豆。煎熬，屡漱之即愈。
古方八阵	因阵	齿牙方	一四八	韭子汤	治虫牙。用韭菜子一撮，以碗足盛之，用火烧烟，外用小竹梗将下截劈为四开，以纸糊如喇叭样，引烟熏其蛀齿。如下牙蛀者，以韭子煎浓汤漱之，虫自出。
古方八阵	因阵	齿牙方	一四九	瑞竹堂方	治虫牙疼痛不已。用天仙子不拘多少，烧烟，以竹筒抵牙引烟熏之，其虫即死。
古方八阵	因阵	齿牙方	百五十	巴豆丸	治虫牙疼痛，蚀孔空虚。巴豆，一枚。花椒，五十粒，细研。右为极细末，饭丸，黍米大。绵包塞蛀孔。
古方八阵	因阵	齿牙方	一五一	藜芦散	治虫牙疼痛。用藜芦为末，塞牙孔中，勿令咽汁，有涎吐之，大有神效。
古方八阵	因阵	齿牙方	一五二	北枣丹	治走马牙疳。用北枣去核，每个内入信一厘，烧存性，研细。每以些小傅患处。
古方八阵	因阵	齿牙方	一五三	青金散	治走马牙疳，蚀损唇舌，腐臭牙落，其效如神。铜绿，砒霜，等分。右为细末。每用些少傅患处。
古方八阵	因阵	齿牙方	一五四	三仙散	治走马牙疳，一时腐烂即死。铜绿，三分。麝香，一分。妇人溺桶中垢白者火煆，一钱。右为极细末。傅齿上，不可太多。
古方八阵	因阵	齿牙方	一五五	麝矾散	治走马牙疳危恶证候。麝香，少许。胆矾，一钱。铜绿，半两。白矾生用，五分。右为细末。傅牙患处。
古方八阵	因阵	齿牙方	一五六	神授丹	治牙疳。枯矾，七分。白毯灰，三分。麝香，一分。为末。以竹管吹疮上。
古方八阵	因阵	齿牙方	一五七	黄连散	治齿龈间出血，吃食不得。黄连，白龙骨，马牙硝，各一钱。枯矾，五分。冰片，半分。右为细末。每用少许傅牙根下。
古方八阵	因阵	齿牙方	一五八	雄黄麝香散	治牙龈肿烂出血。雄黄，一钱半。铜绿，轻粉，黄连，黄丹炒，各一钱。血竭，枯矾，各五分。麝香，一分。右为细末，研匀。每用些少傅患处。
古方八阵	因阵	齿牙方	一五九	齿缝出血	右用纸?子蘸干蟾酥少许，于血出处按之，立止。
古方八阵	因阵	齿牙方	百六十	固齿雄鼠骨散	治肾水不足，牙齿浮动脱落，或缝中痛而出血，或但动不痛者。雄鼠骨，当归，没石子，熟地，榆皮，青盐，细辛，等分。右为细末，用绵纸裹条扱牙床上缝中，则永固不落矣。
古方八阵	因阵	齿牙方	一六一	＜秘方＞雄鼠骨散	治牙落可以重生。雄鼠骨，一具，生打活雄鼠一个，剥去皮，杂，用盐水浸一时，炭火上炙，肉自脱落，取骨炙燥，入众药内同研为末。香附，白芷，川芎，桑叶晒干，地骨皮，川椒，蒲公英，青盐，川槿皮，旱莲草。右为末。擦牙，百日复出，固齿无不效。
古方八阵	因阵	齿牙方	一六二	＜良方＞荆槐散	治牙宣出血，疼痛不止。荆芥穗，槐花。右等分为末。擦牙患处。
古方八阵	因阵	齿牙方	一六三	石膏升麻散	治阳明风热流注，齿牙肿痛出血，化为脓汁等证。石膏，羊胫骨灰，地骨皮，升麻。右等分为末。每用少许擦牙齿根上。或加麝香少许更妙。
古方八阵	因阵	齿牙方	一六四	姜黄散	治牙疼不可忍。姜黄，白芷，细辛，等分。右为粗末。擦患处，须臾吐涎，以盐汤漱口。面赤肿者，去姜黄，加川芎，其肿立消。
古方八阵	因阵	齿牙方	一六五	＜济生＞香盐散	牢牙去风。大香附炒焦黑，三两。青盐，一两半。右为末。如常擦牙。乃铁瓮先生良方。
古方八阵	因阵	齿牙方	一六六	子和牙宣散	良姜，胡椒，荜茇，细辛，乳香，麝香，雄黄，青盐，下四味各另研。右等分为细末。先以温水漱净牙后，以药末擦患处，追出涎沫吐之，漱十余次，痛立止。忌油盐二日。
古方八阵	因阵	齿牙方	一六七	槐盐散	治食甘甜过多牙痛。食盐，青盐，槐枝，一斤，切断，用水五碗，煎一碗听用。右将二盐先炒干，乃入槐枝汤煮干，取起为末，用铅盒盛。擦牙固齿最妙。
古方八阵	因阵	齿牙方	一六八	椒盐散	治牙痛用清凉药不效或反甚者，宜从此以治。川椒，青盐，荜茇，薄荷，荆芥穗，细辛，朝脑。右为末。擦痛牙处，或煎汤漱之亦可。
古方八阵	因阵	齿牙方	一六九	宣风牢牙散	驻颜补肾，牢牙固齿。细辛，青盐，各七钱。当归酒洗，川芎，各一两。右为末。每用少许，清晨擦牙满口，漱良久，连药咽下，或先以温水漱口净，然后擦而咽之亦可。
古方八阵	因阵	齿牙方	百七十	葛氏青白散	治一切牙疼，固齿。青盐，二两。食盐，川椒煎汁，各四两。右以椒汁拌盐，炒干为末。擦牙，没无齿疾；以漱水洗面目，亦无疾。此药极妙。
古方八阵	因阵	齿牙方	一七一	御前白牙散	石膏，四两，另研。大香附，一两。白芷，七钱半。甘松，三奈，藿香，沉香，川芎，零陵香，各三钱半。细辛，防风，各半两。右为细末。先以温水漱口，次擦之妙。
古方八阵	因阵	齿牙方	一七二	东垣白牙散	升麻，一钱。羊胫骨灰，二钱。软石膏，三钱。白芷，七分。麝香，少许。右为细末。先以温水漱口，次擦之妙。
古方八阵	因阵	齿牙方	一七三	＜道藏经＞方	治牙齿动摇，血出不止。用白蒺藜不拘多少，捣为细末。每日擦牙及患处，最妙。
古方八阵	因阵	齿牙方	一七四	取牙不犯手	草乌，荜茇，各钱半。川椒，细辛，各三钱。右为细末。每用少许，点在患牙内外，一时其牙自落。
古方八阵	因阵	咽喉方	一七五	＜局方＞甘桔汤	治一切风热上壅，咽喉肿痛。钱氏方用甘草二钱，苦梗一钱。甘草，二钱。桔梗，四钱。水二钟，煎八分。食后服。此方加荆芥穗二，三钱，＜三因方＞即名荆芥汤，尤效。
古方八阵	因阵	咽喉方	一七六	＜拔萃＞甘桔汤	治热肿喉痺。甘草，桔梗，薄荷，连翘，黄芩，各等分。水二钟，加竹叶煎服。一方有山栀子。
古方八阵	因阵	咽喉方	一七七	加味甘桔汤	方在痘疹九十。治咽喉肿痛。
古方八阵	因阵	咽喉方	一七八	＜医林＞诃子甘桔汤	治火盛失音。诃子，四个，半生半煨。桔梗，一两五钱，半生半炒。甘草，二寸，半生半炙。右咀。分二服，每服水一钟，童便一钟，煎八分。食后温服。
古方八阵	因阵	咽喉方	一七九	清咽利膈散	治咽喉肿痛，痰涎壅盛。防风，金银花，荆芥，薄荷，桔梗，黄芩，黄连，各一钱半。山栀，连翘，玄参，大黄，朴硝，牛蒡子炒研，甘草，各七分。水二钟，煎一钟。食远服。
古方八阵	因阵	咽喉方	百八十	消梨饮	治喉痺。单用消梨汁频频饮之，或将梨削浸凉水中，频频饮之，尤妙。此物大解热毒。或南方少梨之处，但择好萝卜杵汁，加玄明粉徐饮，大效。
古方八阵	因阵	咽喉方	一八一	＜医林＞透天一块冰	治一切风热喉痺，口舌生疮头目不清，痰涎壅盛。黄连，二钱。脑荷，月石，槟榔，蒲黄，甘草，各一钱。荆芥穗，黄檗，各五分。冰片，半分或一分。白砂糖，半两。右为细末，炼蜜为丸，芡实大。每服一丸，噙化。
古方八阵	因阵	咽喉方	一八二	靛花丸	治缠喉风声不出。靛花，薄荷叶苏州者。右等分，为细末，炼蜜丸，弹子大。每服一丸，临睡噙化。
古方八阵	因阵	咽喉方	一八三	＜医林＞杏仁煎	治欬嗽暴重，声音不出。杏仁泡去皮尖研如泥，冬蜜，姜汁，砂糖，各一小盏。桑白皮去赤皮炒，贝母，紫菀茸，北五味，各一两。石菖蒲，款冬蕊，各半两。右将后七味为咀，用水五升，煎半去滓，入杏，蜜，姜，糖四味合和，微火煎取一升半。每服三合，两日夜服之。
古方八阵	因阵	咽喉方	一八四	＜三因＞蜜附子	治隔阳咽闭，吞吐不通，及脏寒闭塞等证。用大附子一枚，去皮脐，切作大片，用蜜涂炙令黄，含口中，咽津；甘味尽，再涂蜜炙用，或易之。或用炮附子，以唾津调涂脚心。一方用肉桂含之。
古方八阵	因阵	咽喉方	一八五	牛黄益金散	治虚火炎上伤肺，咽喉生疮破烂。黄檗为末，用蜜炙数次，以熟为度，另研为极细末。白硼砂，白僵蚕净，各钱半。牛黄，三分。右用蜜调如稀糊涂敷患处；或丸如龙眼大，含化咽之。按：此方必加冰片半分方妙。
古方八阵	因阵	咽喉方	一八六	＜秘方＞三黄丸	治喉痺极佳。大黄，黄连，黄芩，各一两。黄药子，白药子，各七钱半。黄檗，山豆根，苦参，各三钱。月石，京墨，各钱半。麝香，少许。冰片，五分。右为末，猪胆调，甑内蒸三次，临后入片，麝，硼砂为丸，豆大。噙化一丸，津咽，日夜常噙，勿脱药味方妙。
古方八阵	因阵	咽喉方	一八七	人参平补汤	治肾虚声哑不出。人参，川芎，当归，熟地黄，白芍药，白茯茷，菟丝子制，杜仲制，北五味子，白术，巴戟去心，半夏?，橘红，各半两。牛膝酒洗，破故纸炒，益智仁，葫芦巴炒，炙甘草，各二钱半。石菖蒲，一钱半。右咀。每服五钱，姜五片，枣二枚，煎七分。吞山药丸百余粒。凡五鼓后肾开时，不得欬唾言语，再进上药，则功效胜常。
古方八阵	因阵	咽喉方	一八八	百合丸	治肺燥失声不语。百合，百药煎，杏仁去皮尖。诃子，薏苡仁，等分。右为末，鸡子清和丸，弹子大。临卧噙化。或用蜜丸亦妙。
古方八阵	因阵	咽喉方	一八九	＜秘方＞竹衣麦门冬汤	治一切劳瘵痰嗽。声哑不出，难治者，服之神效。竹衣取金竹内衣膜鲜者，一钱。竹茹弹子大一丸，即金竹青皮也，刮取之。竹沥即取金竹者，麦冬，二钱。甘草，橘红，各五分。白茯苓，桔梗，各一钱。杏仁，七粒，去皮尖，研。右咀。水一钟半，加竹叶十四片，煎七分，入竹沥一杯，和匀服。
古方八阵	因阵	咽喉方	百九十	射干丸	治悬壅肿痛，咽喉不利。射干，炙甘草，各半两。川升麻，川大黄，木鳖仁，各二钱半。杏仁去皮尖双仁麸炒微黄，半两。右为细末，炼蜜丸，小弹子大。常含一丸，津咽。
古方八阵	因阵	咽喉方	一九一	＜医林＞铁笛丸	治讴歌动火，失音不语者神效。薄荷叶，四两。连翘，桔梗，甘草，各二两半。诃子煨，大黄酒蒸，砂仁，各一两。川芎，一两半。百药煎，二两。右为细末，鸡子清和丸，弹子大。临卧噙化一丸。或炼蜜丸亦可。
古方八阵	因阵	咽喉方	一九二	＜三因＞雄黄解毒丸	治急喉风双蛾肿痛，汤药不下。雄黄飞，郁金，各一两。巴霜，十四枚。右为末，醋糊丸，绿豆大。热茶清下七丸，吐出顽涎即苏，未吐再服，大效。如口噤，以物斡开灌之，下咽无有不活者。如小儿惊热，痰涎壅塞，或二丸三丸，量大小与之。一法，以此丸三粒，用醋磨化灌之，其痰立出，尤妙。
古方八阵	因阵	咽喉方	一九三	＜三因＞玉钥匙	治风热喉痺及缠喉风。月石，五钱。牙硝，一两半。白僵蚕，一钱。冰片，一字。右为细末。每用五分，以竹管吹入喉中，立愈。此方加雄黄二钱，即名金钥匙。
古方八阵	因阵	咽喉方	一九四	＜济生＞二圣散	治缠喉风，急喉痺。胆矾，二钱半。白僵蚕炒，半两。为细末。用少许吹入喉中。
古方八阵	因阵	咽喉方	一九五	＜秘方＞夺命散	治急喉风。白矾枯，僵蚕炒，月石，皂角炙烟尽，各等分。为细末。每用少许吹喉中，痰出即愈。
古方八阵	因阵	咽喉方	一九六	马牙硝散	治喉痈，及伤寒热后咽痛，闭塞不通，毒气上冲。马牙硝细研。每服一钱，绵裹含咽津，以通为度。
古方八阵	因阵	咽喉方	一九七	烧盐散	治喉中悬壅垂长，咽中妨碍。烧盐，枯矾，各等分。右和匀研细，以箸头蘸点即消。
古方八阵	因阵	咽喉方	一九八	＜宝鉴＞开关散	治喉风气息不通。白僵蚕炒去丝嘴，枯白矾，等分。右为细末。每服二三钱，生姜，蜜水调下，细细饮之。
古方八阵	因阵	咽喉方	一九九	七宝散	治喉闭及缠喉风。僵蚕直者，十个。硼砂，雄黄，全蝎，十个，全者，去毒。明矾，牙皂，一挺，去皮弦，各一钱。胆矾，五分。右为细末。每用一字，吹入喉中即愈。
古方八阵	因阵	咽喉方	二百	破关丹	治乳蛾喉闭，缠喉风等证。硼砂末，五钱。霜梅肉，一两，捣烂。右二味，和匀丸，芡实大。每服一丸，噙化咽下，内服荆防败毒散。
古方八阵	因阵	咽喉方	二百一	通气散	方在外科八十。治时毒肿甚，咽喉不利，取嚏以泄其毒。
古方八阵	因阵	诸毒方	二百二	紫金锭	一名神仙太乙丹。一名玉枢丹。一名万病解毒丹。解除一切中毒积毒，虫毒蛊毒，菌蕈，砒石，死牛，死马，河豚等毒，及时行瘟疫，山岚瘴气，喉闭喉风，癫邪鬼气，狂乱迷死，牙关紧急，小儿急惊等证。凡行兵兴役之处，尤不可无。文蛤搥破洗焙，净末三两。山茨菰去皮，净末二两。千金子去油取霜，一两。红芽大戟去芦焙干为末，一两五钱。麝香另研，三钱。右用糯米煮浓饮为丸，分作四十锭。每服半锭，用井花水或薄荷汤磨服，利一，二次，用粥止之。若治痈疽恶毒，汤火蛇虫犬兽所伤，以东流水磨服，并敷患处。如治癫邪鬼气，鬼胎，挛急疼痛，须暖酒磨服。凡修合时日，须用端午，七夕，重阳，或天德，月德日，于净室焚香修制。凡奇怪之病，屡用如神，效验不可尽述，医家，大家，皆不可一日无之。
古方八阵	因阵	诸毒方	二百三	＜三因＞解毒丸	治误食毒草，或中蛊毒，并百物毒，救人于必死。板蓝根洗净晒干，四两。贯众去毛，青黛研，生甘草，各一两。右为末，炼蜜丸，桐子大。另以青黛为衣。如稍觉精神恍惚，即是误中诸毒，急取十五丸嚼烂，用新汲水送下即解。或用水浸蒸饼丸，尤佳。
古方八阵	因阵	诸毒方	二百四	蓝根散	解毒药热药诸毒。蓝根剉，一握。芦根剉，一握。绿豆，三钱，研。淀脚，一合，研。右先将二根，以水一碗，煎至七分，去滓，次入后药，和匀，分三服。或一，二服利下恶物，不用再服。
古方八阵	因阵	诸毒方	二百五	白扁豆散	解诸毒入腹及砒毒。用白扁豆不拘多少，为细末，入青黛等分，细研，再入甘草末少许。巴豆一枚，去壳不去油，别研为细末，取一半入药内。外以砂糖一大块，用水化开和药，共成一大盏饮之，毒随利去，后却服五苓散之类。
古方八阵	因阵	诸毒方	二百六	八毒赤丸	方在攻阵百四。治一切邪祟鬼疰等毒。
古方八阵	因阵	诸毒方	二百七	饮食中毒	凡中饮食毒，而觉烦热胀满者，急用苦参三两，苦酒一升半，煮半沸，陆续饮之，吐食出即瘥。或以水煮亦得。或用犀角汤亦可解。
古方八阵	因阵	诸毒方	二百八	中酒毒	饮酒中毒者，经日不醒是也，谓之中酒。黑豆一升煮汁，温服一盏，不过三盏即愈。
古方八阵	因阵	诸毒方	二百九	解?毒	只以萝卜生啖之，或捣汁服之。麦?大热，萝卜能解其性。或用大蒜嚼食之，亦善解?毒。
古方八阵	因阵	诸毒方	二百十	解一切食毒	解一切饮食之毒，及饮酒不知中何毒，卒急无药可解者。荠苨，生甘草，各二两。右剉细。以水五盏，同煎取二盏，停冷去滓，分三服。一方：加蜜少许，同煎服之，解一切毒。
古方八阵	因阵	诸毒方	二一一	食鱼中毒	凡食鱼后中毒烦乱者，用陈皮浓煎汁服之即解。
古方八阵	因阵	诸毒方	二一二	河豚毒	五倍子，白矾，等分。右为细末，水调服之。一方：凡中河豚鱼毒，一时困殆，仓卒无药，急以清油多灌之，使毒尽吐出即愈。
古方八阵	因阵	诸毒方	二一三	解河豚鱼脍及食狗肉不消胀满毒	芦柴根，鲜者捣汁饮之，干者煎汁温饮之。
古方八阵	因阵	诸毒方	二一四	解食鳝鱼龟鳖虾蟆自死禽兽等毒	豆豉一合，新汲水煎浓，顿温服之可解。
古方八阵	因阵	诸毒方	二一五	中蟹毒	凡食蟹中毒，用紫苏叶浓煮汁饮之；或用紫苏子捣汁饮之亦良。或捣藕汁，或捣蒜汁饮之俱可解。或用冬瓜汁，或食冬瓜亦可。
古方八阵	因阵	诸毒方	二一六	食牛马肉中毒	粉草擂无灰酒服，当吐泻。若渴者不可饮水，饮水必死。一方：淡豆豉擂人乳服之即解。
古方八阵	因阵	诸毒方	二一七	食鸡子毒	好醋饮之即愈，未愈再服。
古方八阵	因阵	诸毒方	二一八	食斑鸠毒	葛粉二合，水调服可解，姜汤调服亦解。
古方八阵	因阵	诸毒方	二一九	解花椒毒	有服川椒气闭欲绝者。冷水饮之解，地浆水更妙。
古方八阵	因阵	诸毒方	二百二十	解诸菜毒	食后多腹胀者，是毒也，以醋解之。
古方八阵	因阵	诸毒方	二二一	解蕈毒	忍冬叶生啖之愈，或煎浓汁饮之。崇宁间，苏州天平山白云寺僧五人，行山间，得蕈一丛甚大，摘而食之，发吐，三人急采鸳鸯草生啖之即愈；二人不甚吐至死。此即忍冬藤，亦名金银花，亦名鹭鸶藤也。
古方八阵	因阵	诸毒方	二二二	解巴豆毒	其证口干，两脸赤，五心热，下利不止。干姜炮，黄连微炒，各等分。右为细末。每服二钱，水调下，如人行五里许再服。又方：煮绿豆汤冷服之即愈。一方：黄连，甘草煎汁，凉饮之。一方：芭蕉根叶捣汁饮之，利止而安。
古方八阵	因阵	诸毒方	二二三	解砒毒	凡中砒毒者，其人烦躁如狂，心腹绞痛，头眩呕吐，面色青黑，四肢逆冷，六脉洪数。饮食中得者为易愈，若空心酒醋服者难救。以地浆水顿服，若吐出，又服，所谓洗净腹中毒，全凭地上浆是也。其法掘地成坑，以水灌注，搅成混水饮之，谓之地浆。又方：解砒毒最良，此为第一。用生绿豆半升擂粉，入新汲水搅和，去柤取汁饮之。又方：用新鲜羊血，鸭血饮之，皆可解。一方：用甘草汁同蓝汁饮之即愈。
古方八阵	因阵	诸毒方	二二四	钩吻毒	钩吻生池旁，与芹菜相似，无他异，惟茎有毛，以此别之，误食杀人。解之之法，用荠苨八两，水六升，煮取二升。分温二服。此即甜桔梗也。一方用桂汤效。
古方八阵	因阵	诸毒方	二二五	解附子等药毒	凡服附子酒多，而觉头重唇裂血流，或见内热诸证，急用绿豆，黑豆嚼服，或捣汁饮之，或浓煎二豆汤常饮食之。凡服散风药过多，以致闷乱不省，以醋灌之，或浓煎甘草同生姜自然汁顿饮之。一方：大豆汁，饧糖，枣汤，并能解附子毒。一方：用田螺捣碎调水饮之。
古方八阵	因阵	诸毒方	二二六	解乌头草乌毒	甘草煎浓汤服之。或米醋调沙糖俱可解。
古方八阵	因阵	诸毒方	二二七	解半夏毒	生姜捣汁饮之。有中此毒，口不能言，倒地将死者，速用姜汁灌之，须臾自苏。
古方八阵	因阵	诸毒方	二二八	解斑蝥芫青毒	猪脂油和大豆汁饮之。
古方八阵	因阵	诸毒方	二二九	解藜芦毒	雄黄为末，温酒调服一钱。一方：煮?汁服。
古方八阵	因阵	诸毒方	二百三十	解雄黄毒	汉防己煎汤饮之。有用雄黄擦疮，或熏阴囊疮受毒者，防己煎汤洗数次愈。
古方八阵	因阵	诸毒方	二三一	解杏仁毒	蓝子研水服则解。
古方八阵	因阵	诸毒方	二三二	解服丹毒	地浆服之为上。一方：用蚌肉食之良。
古方八阵	因阵	诸毒方	二三三	解中药箭毒	交广黎人以焦铜作箭，中人破皮即死。粪清饮之立解，患处以粪涂洗之。
古方八阵	因阵	诸毒方	二三四	解盐卤毒	凡妇女有服盐卤垂危者，急取活鸭或鸡，斩去头，将颈塞口中，以热血灌之可解。若卤多者，必数只方足尽收其咸毒。
古方八阵	因阵	诸毒方	二三五	解漆毒	一州牧以生漆涂囚眼，囚即盲。适一村叟见而怜之，语之曰：汝急寻蟹捣碎，取汁滴眼内，漆当随汁流散，疮亦愈矣。如其言，觅得一小蟹用之，目睛果愈，略无损。或成红斑烂疮，取生蟹黄涂之，不数次即愈。一方：用杉木煎汁洗之。
古方八阵	因阵	虫毒方	二三六	解虎伤毒	麻油一碗饮之即无妨，仍用葛根汤洗伤处，绵拭干，香油涂之，再以青布作条燃火入竹筒中，放烟熏伤处。口渴者，沙糖调水饮之。
古方八阵	因阵	虫毒方	二三七	蛇毒	凡被蛇伤，即用针刺伤处出血，用雄黄等药敷之，乃须中留一孔，使毒气得泄，乃内服解毒等药。凡伤处两头俱用绳扎缚，庶不致毒气内攻，流布经络。一方：治毒蛇咬伤，急取三七捣烂罨之，毒即消散，神妙无比。一方：治蛇虫伤毒，用五灵脂，雄黄等分为末，每服二钱，酒调服，仍敷疮留口，如干燥，须以油润之。凡居山野阴湿之处，每用雄黄如桐子大一丸，烧烟以熏衣袍被褥之类，则毒不敢侵，百邪皆远避矣。一，凡蛇入七窍，急以艾灸蛇尾。又法以刀破蛇尾少许，入川椒数粒，以纸封之，蛇自出。即用雄黄，朱砂末煎人参汤调灌之，或食蒜饮酒，内毒即解。一，山居人被蛇伤，急用溺洗咬处，拭干，以艾灸之立效。又方：用独头大蒜切片置患处，以艾于蒜上灸之，每三壮换蒜，多灸为妙，凡被毒蛇所伤皆效。＜肘后方＞：用小蒜捣汁服，滓敷伤处。
古方八阵	因阵	虫毒方	二三八	雄黄辟蛇毒	南海地多蛇，而广府尤甚。某侍郎为帅，闻雄黄能禁制此毒，乃买数百两分贮绢囊，挂于寝室四隅。经月余，一日，卧榻外常有黑汁从上滴下，臭甚，使人穿承尘窥之，则巨蟒横其上死腐矣。于是尽令撤去障蔽，蛇死者长丈许，大如柱，旁又得十数条，皆蟠虬成窠，并他屋内所驱放者合数百，自是官舍清宁。
古方八阵	因阵	虫毒方	二三九	疯犬伤人	急于无风处吮出疮口恶血，如或无血，则以针刺出血，用小便洗净，外用香油调雄黄少加麝香敷之。一，凡遇恶犬咬伤，如仓卒无药，即以百草霜，麻油调敷，或用?捣烂贴之，牛粪敷之，或蚯蚓粪敷之，或口嚼杏仁烂敷之，皆能救急。如少延缓，恐毒气入经为害。一方：拔去顶上红发，急令人吮去恶血，以艾灸伤处五七壮，甚者灸百壮，神效。一方：用米泔水洗净，沙糖敷之。一方：用杏仁炒黑，捣成膏贴之。
古方八阵	因阵	虫毒方	二百四十	避犬法	＜琐碎录＞云：凡行道遇恶犬，即以左手大拇指掐寅上，吹气一口，轮至戌上掐之，犬即退伏。
古方八阵	因阵	虫毒方	二四一	糯米散	治疯犬伤毒。大斑蝥，二十一个，去头足翅。右用糯米一撮，先将斑蝥七个入米内，慢火炒，勿令焦，去蝥；又入七个，炒令焦色变，又去之；再入七个炒米赤烟为度，去蝥不用，只将米研为末。分三分，冷水入香油少许，空心调下一服，须臾又进一服，以二便利下恶物为度。若腹痛，急以青靛调凉水解之，或先用黄连，甘草煎汤，待冷服之，不可食热物。或用冷水调益元散解之，甚妙。甚者，终身禁食犬肉，每见食犬肉而复作者不救。又见单服斑蝥而死者亦有之，盖斑蝥毒之尤者，虽曰以毒攻毒，惟少用之。兹用糯米以夺其气，尤宜预备青靛，黄连以解其毒，而况单服斑蝥者，岂有不死？
古方八阵	因阵	虫毒方	二四二	＜宝鉴＞定风散	治诸犬伤毒。南星生用，防风，等分。右为末。凡被犬咬，先以口含浆水吮洗伤处，或小便，盐汤俱可，洗净，用绵拭干，方上药末，即不发。或用制过南星一，二钱为末，以童便调下。亦可治破伤风。
古方八阵	因阵	虫毒方	二四三	诸犬咬虫伤灸法	凡狼犬蛇蝎蜈蚣诸伤痛极危急，或因伤受风而牙关紧急，腰背反胀，不省人事者，速切蒜片或捣烂罨伤处，隔蒜灸之，或二三十壮，或四五十壮，无不应手而愈，取效多矣，故＜本草＞谓蒜疗疮毒，有回生之功。夫积在肠胃，尚为难疗，况四肢受患，则经络远绝，药不易及，故古人有淋洗灸刺等法，正为通经逐邪，导引气血而设也。
古方八阵	因阵	虫毒方	二四四	解毒散	一名国老饮。治蛊毒及一切蛇虫恶兽所伤，重者毒气入腹，则眼黑口噤，手足强直。此药平易，不伤元气，大有神效，不可以易而忽之也。明矾，甘草，各一两。右为末。每服二钱，不拘时冷水调下，亦可敷患处。
古方八阵	因阵	虫毒方	二四五	治马咬伤	毒气入心则危。马齿苋捣烂煎汤服，外以粟子嚼敷患处。
古方八阵	因阵	虫毒方	二四六	蜈蚣毒	以盐擦咬处，或盐汤洗伤处，痛即止。用后蝎螫方最妙，已试。一方：用吴茱萸嚼烂擦之，或取井底泥傅之。
古方八阵	因阵	虫毒方	二四七	解误吞蜈蚣方	昔有婢用火筒吹火，不知内有蜈蚣，向火一吹，蜈蚣惊窜入口，不觉下喉，求救，人无措手。适有人云取小鸡一只，断喉取血顿饮之，复灌以香油取吐，蜈蚣随出。
古方八阵	因阵	虫毒方	二四八	蝎螫毒	用生半夏，白矾等分为末，以醋和敷伤处。亦治蜈蚣伤，无白矾亦可。又蝎怕胆矾，蛇怕雄黄。徐春甫云：亲见蝎螫肿痛用胆矾擦之立消。可见南方人家不可无雄黄，北方人家不可无胆矾，此制蝎第一药也。
古方八阵	因阵	虫毒方	二四九	解蜂螫毒	以小便洗擦拭干，以香油涂之。或以雄黄末擦之。或以蝎螫方治之。
古方八阵	因阵	虫毒方	二百五十	治鼠咬毒	猫毛烧存性入麝香少许，香油调敷伤处则不害。
古方八阵	因阵	虫毒方	二五一	治误吞水蛭	昔一人夜间饮水，误吞水蛭入腹，经停日久，复生水蛭，食人肝血，腹痛不可忍，面目黄瘦，全不进食，不治必死。方用田中泥一块，小死鱼三枚，同猪膏溶捣匀，再用巴豆十粒去油，同鱼膏四味捣匀，丸如绿豆大。用田中冷水吞下，大人五，七丸，小儿三丸，须臾泻下水蛭尽，却用八珍汤调理。
古方八阵	因阵	虫毒方	二五二	中蚯蚓毒	石灰泡热水凉洗患处，久浸之则愈。小儿多受蚯蚓毒，则阴茎及囊俱肿如水泡，用鸭血涂之，或以鸭口含少时则消。一方：用盐汤温洗之即效。
古方八阵	因阵	虫毒方	二五三	治蚕咬毒	蚕咬人，毒人肉中，令人发寒热。苎叶捣敷之，汁涂之。今治蚕家以苎近蚕，则蚕不生发也。
古方八阵	因阵	虫毒方	二五四	解蜘蛛咬毒	姜汁调胡粉敷疮口，或用清油擦之，内饮羊乳。＜本草＞云：蜘蛛咬人，令人一身生丝，惟羊乳饮之可解。贞元十年，崔员外从质云目击有人被蜘蛛咬，腹大如孕，其家弃之，乞食于道，一僧遇之，教饮羊乳，未几日而平。
古方八阵	因阵	虫毒方	二五五	＜青囊＞神授散	治传尸劳瘵，血气末甚虚损者，不必多方，只以此药早服，则虫自不能为患，无有不愈者。此方得之河南郡王府，济世之功不可尽述。川椒，二升，去合口者，略炒出汗。右为细末，空心米饮调服二钱。或酒煮米粉糊为丸，桐子大。每服三十丸，以渐增至五六十丸，或用酒送。
古方八阵	因阵	虫毒方	二五六	解射工溪毒	?白散。治溪涧中射工虫专射行人形影，人中其毒，则病如疟状，或若伤寒，俗云沙发，中之深者死，急用后方治之。?白，一握，切。豉，半升。葛根，二两。升麻，七钱半。右剉如豆大。每服四钱匕，水二盏，煎一盏，去滓。不拘时温服，移时再服。
古方八阵	因阵	虫毒方	二五七	＜千金＞雄黄兑散	治时气病，下部生虫。雄黄，半两。桃仁，一两。青葙子，黄连，苦参，各三两。右五味为末，绵裹如枣核大，内下部。亦可用枣汁服方寸匕，日三。
古方八阵	因阵	虫毒方	二五八	＜千金＞治大孔虫痒方	用大枣蒸烂为膏，以水银和捻长二三寸许，绵裹内大孔中过宿，明旦虫皆出，但水银损肠，宜慎之。愚按：此方水银不必生用，但如治头虱法，烧烟以枣肉拌之用，必更妙。头发生虱方在新因五三。
古方八阵	因阵	虫毒方	二五九	雄麝散	治五种蛊毒。明雄黄，麝香，各一字，另研。用生羊肺一指大，以刀切开，安药在内吞下。
古方八阵	因阵	虫毒方	二百六十	＜医林＞丹砂丸	治蛊毒。雄黄，朱砂各另研，藜芦略炒，鬼臼，巴豆霜，各二钱半。右为末，炼蜜丸，桐子大。每服二丸，空心姜汤下，当利恶物并蛊毒。如烦闷，以鸭血为羹食之。
古方八阵	因阵	虫毒方	二六一	＜良方＞七宝丸	治蛊毒。败鼓皮，蚕退纸，刺猬皮各烧存性，五倍子炒，续随子，朱砂另研，雄黄另研，等分。右为细末，糯米粥丸，小豆大。每服七丸，空心白水下。
古方八阵	因阵	虫毒方	二六二	蜜髓煎	治中蛊令人腹内坚痛，面目青黄，病变无常。真蜜，一碗。猪骨髓，五两，研。右同煎熟。分作十服，日三服即瘥。
古方八阵	因阵	虫毒方	二六三	归魂散	凡初中蛊毒在膈上者，当用此药吐之。白矾，建茶，各一两。右二味，为细末。每服五钱，新汲水调下顿服之，一时久当吐毒出。若此药入口，其味甘甜，并不觉苦味者，即其证也。
古方八阵	因阵	虫毒方	二六四	麦?散	治中蛊毒吐血。用小麦?二合，分为三服，以冷水调下，半日服尽，当下蛊即瘥。
古方八阵	因阵	虫毒方	二六五	挑生蛊毒简易方	一方：明矾，芽茶，等分为末，凉水调三钱。一方：青蓝汁，频频服半合则解。一方：石榴皮，煎汁饮之，当吐出活虫而愈。
古方八阵	因阵	杂方	二六六	嗽烟筒	治一切犯寒欬嗽，遇冬便作。款冬蕊，鹅管石，雄黄，艾叶，各等分。右为末，铺艾上，用纸卷筒，烧烟吸入口内吞下，即咽茶水一口压之，自效。一方有佛耳草，无艾叶，用纸卷成条，每切一节，约长三五分许，焚炉中，吸烟咽之。
古方八阵	因阵	杂方	二六七	灵宝烟筒	治一切寒喘欬嗽。黄蜡，雄黄，各三钱。佛耳草，款冬蕊，各一钱。艾叶，三分。先将蜡溶化，涂纸上，次以艾铺之，将三味细研匀，掺卷成筒。用火点一头，吸烟吞之，清茶送下。
古方八阵	因阵	杂方	二六八	七宝美髯丹	补肾元，乌须发，延年益寿。何首乌赤，白各一斤。川牛膝，半斤。将何首乌先用米疳水浸一日，以竹刀刮去粗皮，切作大片，用黑豆铺甑中一层，却铺何首乌一层，再铺豆一层，却铺牛膝一层，又豆一层，重重相间，面上铺豆盖之，蒸以豆熟为度，取起晒干，次日如前换豆再蒸，如此七次，去豆用。破故纸，半斤，洗净，用黑芝麻同炒无声为度，去芝麻。白茯苓，半斤，用人乳浸透，晒干蒸熟。赤茯苓，半斤，用黑牛乳浸透，晒干蒸熟。当归身，半斤，酒洗。枸杞子，半斤，去枯蒂者。右共为末，炼蜜丸，龙眼大。每日空心嚼二，三丸，温酒，米汤，盐汤俱可送下。制药勿犯铁器。按：此即七珍至宝丹少菟丝子一味。
古方八阵	因阵	杂方	二六九	北京乌须方	两京各处乌须者，惟此方颇好，用之虽未至简妙，然不坏须伤肉，制用得法者，可黑一月。五倍子，择川中之大者，打作碎粒，分粗细为二，先将粗者于锅内用文火炒成糊，次入细者同炒，初时大黑烟起，取出不住手炒，将冷，又上火炒，则黄烟起，又取出炒，将冷，再上火炒，则青黄白烟间出，即可住火，先以真青布一大片浸湿，将棓子倾在布上，包成一团，用脚踏成饼，上用湿泥一担盦一夜，色如乌羽为妙，磁器收贮听用。红铜花，用细红铜丝炭火煆，醋中淬之，不拘遍数，以化尽为，去醋取铜花晒干。皂矾，明矾，各三分。没石子，食盐，各二分。硼砂，净一分。右每次染时，旋配旋用，以制倍子二钱为则，加铜花四分，余皆一，二分，和匀作一服，研细，以浓茶汁或烧酒用磁钟调如稀糊，坐汤中煮之，看钟内绿气生面为佳。先用皂角汤洗须净，拭干，以抿柄涂上，用皮纸搭湿包之，或以青布囊囊之过夜，次早温水洗之。如不润，用胡桃油撚指润之。一连染二夜，其黑如漆亦妙。
古方八阵	因阵	杂方	二百七十	擦牙乌须方	先期而擦者，永久不白。青盐，一斤。嫩槐枝叶，五斤，切。黑铅，四两。没石子尖者，七钱。右将黑铅，青盐入锅内，槐枝搅炒俱成灰炭取起，将没石子研细末和入，用磁罐盛之，每日早晚以药擦牙，漱水吐掌上擦须鬓，久久自然润黑。
古方八阵	因阵	杂方	二七一	便易擦牙方	用五倍子大者一百个，装食盐一斤，铺在锅内，大火烧过存性，为末。每日擦之，久则须髯皆黑。
古方八阵	因阵	杂方	二七二	丹溪疝气神方	其病甚，至气上冲如有物筑塞心脏欲死，手足冷者，二三服除根。陈皮，荔枝核为末炒焦黄，硫黄火中溶化即投水中去毒研细，各等分。右为末，饭丸，桐子大。每服十四五丸，酒下，其疼立止。若冬甚不能支持，略加五，六丸，再不可多也。
古方八阵	因阵	杂方	二七三	神仙六子丸	男子三十岁后服此药，一岁二单，制服不息，永不白须发。四十以上，或见微白，及少年发黄不润者，服此百日，自然漆黑，其效如神。菟丝子制，金铃子，覆盆子，五味子，枸杞子，蛇床子炒，各一两。何首乌酒浸蒸极熟焙，牛膝酒浸蒸，熟地酒蒸捣，地骨皮，各三两。舶上茴香盐炒，川木瓜，各二两。右十二味，为细末，用浸菟丝酒作糊为丸，梧子大。每服五七十丸，食前温酒或白汤送下。一方加人参，白术，白茯苓各一两，尤有神效。服此大忌三白。
古方八阵	因阵	杂方	二七四	疝气	方重。
古方八阵	因阵	杂方	二七五	四制川楝子丸	治疝气，一切下部之病，悉皆治之，凡肿痛缩小，虽多年亦可除根。川楝子，净肉一斤，分四分，内一分用盐一两，茴香一合同炒黄色，去盐，香不用，外三分，一分用巴豆四十九个，一分用斑蝥四十九个，一分用巴戟一两，仍各加麦?一合同炒黄色，俱去?，药不用。木香，一两。破故纸，一两，炒。右为末，酒糊丸，梧子大。每服五七十丸，盐汤送下，甚者日进二，三服，或空心或食前。
古方八阵	因阵	杂方	二七六	木香导气丸	治男子小肠气肚疼，一切气积，下元虚冷，脾胃不和，并宜服之有效。木香，丁香，乳香，香附，川楝子肉，大茴香，破故纸，葫芦巴炒，甘草炙，三棱，各一两。杜仲炒，半两。右为细末，酒糊丸，梧子大。每服三五十丸，加至七八十丸，用温酒或盐汤食前送下，日进二，三服。
古方八阵	因阵	杂方	二七七	去铃丸	治疝消铃。用大茴香一升，以老生姜二斤，取自然汁浸茴香一宿，以姜汁渗尽为度，入好青盐二两同炒赤，取出焙干为末，用无灰酒浸蒸饼为丸，梧子大。空心食前酒下二三十丸，或米饮亦可。此方实脾疏肝，所以治疝多效，非如常法之克伐，故为妙也。
古方八阵	因阵	杂方	二七八	事后中寒腹痛方	凡房事后中寒厥冷，呕恶腹痛者，用?，姜捣烂冲热酒服之，睡少顷，出汗即愈。如腹痛甚者，以?白头捣烂摊脐上，以艾灸之或熨之亦可解。得鼻尖有汗，其痛痛即止。
古方八阵	因阵	杂方	二七九	湿疝阴丸作痛	蕲艾，紫苏叶烘干热，川椒炒热，各三两。右三味，拌匀，乘热用绢袋盛夹囊下，勿令走气，冷即易之。
古方八阵	因阵	杂方	二百八十	熏熨脱肛方	治气痔脱肛。枳壳?炒，防风去叉，各一两。枯矾，二钱半。右咀，用水三碗，煎至二碗，乘热熏之，仍以软帛蘸汤熨之，通手即淋洗。
古方八阵	因阵	杂方	二八一	熏洗脱肛方	用赤皮?，韭菜二味各带根者煎汤，入大枫子，防风末各数钱，乘热熏洗立收上。一方：用五倍子煎汤洗，以赤石脂末掺上托入。或脱长者，以两床相并，中空尺许，以磁瓶盛汤，令病人仰卧浸瓶中，逐日易之，收尽为度。又涩肠散方，在小儿五四。
古方八阵	因阵	杂方	二八二	参术芎归汤	治泻痢产育气虚脱肛，脉濡而弦者。人参，白术，川芎，当归，黄耆酒炒，山药炒，白芍药，白茯苓，升麻，炙甘草。右生姜水煎服。按：此方若治泄痢虚滑脱肛，仍须加制附子，肉豆蔻方效。
古方八阵	因阵	杂方	二八三	凉血清肠散	治大肠血热脱肛。生地黄，当归，芍药，各钱半。黄芩，黄连，防风，荆芥，升麻，各一钱。香附，川芎，甘草，各五分。水一钟半煎服。
古方八阵	因阵	杂方	二八四	缩砂散	治大肠伏热，脱肛红肿。缩砂仁，黄连，木贼，等分。右为细末。每服二钱，空心米饮调下。
古方八阵	因阵	杂方	二八五	诃子人参汤	治证同前。诃子煨去核，人参，白茯苓，白术，炙甘草，莲肉，升麻，柴胡，等分。水一钟半，加生姜煎服。
古方八阵	因阵	杂方	二八六	涩肠散	治久痢大肠滑脱。诃子，赤石脂，龙骨，等分。右为末。以腊茶少许和药，掺肠头上，用绢帛揉入。又方用鳖头煆存性，入枯矾少许，如上揉入。
古方八阵	因阵	杂方	二八七	蟠龙散	治肠证脱肛肿痛。地龙晒干，一两。风化硝，二两。右为末。每用一，二钱，肛门湿则干掺，燥则清油调擦。先以见肿消，荆芥，生?煮水候温洗，轻轻拭干，然后敷药。
古方八阵	因阵	杂方	二八八	伏龙肝散	治阴症脱肛。伏龙肝，一两。鳖头骨，五钱。百药煎，二钱半。右为末。每用一，二钱，浓煎紫苏汤候温洗过，以清麻油调药傅如前法。
古方八阵	因阵	杂方	二八九	独蒜通便方	治小便不通。独蒜，一枚。栀子，三，七枚。盐花，少许。右捣烂摊纸上贴脐，良久即通。未通，涂阴囊上立通。
古方八阵	因阵	杂方	二百九十	小便不通经验方	以朴硝为末。每服二钱，空心煎茴香汤下。又方：用蚯蚓杵，以凉水摅过，浓服半碗立通，大解热疾不知人事欲死，服之甚效。
古方八阵	因阵	杂方	二九一	小水不通?熨法	用?三斤，慢火炒香熟，以绢帕裹，更替熨脐下即通。或用盐炒热熨之，冷则再易，须臾即通。
古方八阵	因阵	杂方	二九二	鸡内金散	治气虚溺尿。用雄鸡胵并肠烧为末。温酒调服。
古方八阵	因阵	杂方	二九三	狐腋气五方	治阴汗?臭，两腋下臭不可与人同行。枯白矾，密陀僧，黄丹，各二钱半，麝香，五分。右于乳钵内研细。以醋于手心内调药擦腋下，经两时许，即以香白芷煎汤洗之，一日用一次。又：治腋气神效方。密陀僧，四两。枯白矾，二两。轻粉，三钱。右为细末。频擦两腋，擦至半月见效，半年全愈。又：腋气方。用热蒸饼一枚，擘作两片，掺密陀僧细末一钱许，急挟在腋下，略睡少时，候冷弃之。如一腋有病，只用一半。叶元方平生苦此疾，来绍兴偶得此方，用一次遂绝根本。又：腋气方。单用枯矾为极细末，以绢袋盛之。常以扑于腋下，不过十度即愈。一方以唾调涂之。又：腋气方。先剃去腋毛令净，用白定粉水调擦傅患处，至六七日后，清晨看腋下有一黑点如针孔大者，以笔点定，即用小艾炷灸七壮，灸过或有浊气攻心作痛者，当用后药下之：丁香，青木香，槟榔，檀香，麝香，大黄。右煎服，以下为度。
古方八阵	因阵	杂方	二九四	脚汗牡蛎散	治脚汗，除秽气。牡蛎煆，枯白矾，密陀僧，黄丹，等分。右为细末。每用少许，干掺脚指缝中即收。
古方八阵	因阵	杂方	二九五	燥囊牡蛎散	治阴囊湿痒，搔之则汁水流珠，用此极效。牡蛎醋煆，一两。雄黄，一钱。枯矾，硫黄，苦参，蛇床子，各二钱。右为细末。先用苍术，椒，盐煎汤洗湿处，后用此药掺之。
古方八阵	因阵	杂方	二九六	蒸洗阴囊法	治一切阴囊湿痒。陈茶，一撮。苍术，二钱。花椒，蛇床子，白矾，各一钱。苍耳草，量入。炒盐，半两。朴硝，三钱。右用水四碗，先将前五味煎汤，去柤，乃入后三味泡化。先熏后洗，三四次绝痒。
古方八阵	因阵	杂方	二九七	梅苏丸	龙脑薄荷，粉草，冰糖，各四两。乌梅肉，三两。白檀香，紫苏叶，各二两。右为极细末，以熟枣肉捣丸，芡实大，勿用铁器。
古方八阵	因阵	杂方	二九八	冰梅丸	龙脑薄荷，二两。白糖，柿霜，各四两。乌梅肉，桔梗，各五钱。儿茶，三钱。甘草，一钱。冰片，一分。右为极细末，炼蜜丸，龙眼核大。
古方八阵	因阵	杂方	二九九	龙脑上清丸	乌梅肉，脑荷，各四两。白檀香，苏叶，儿茶，硼砂，沙糖，各二两。冰糖，柿霜，各八两。干葛，粉草，各一两。冰片，三分。右为极细末，蜜丸，樱桃大。
古方八阵	因阵	杂方	三百	上清丸	佳方。脑荷，二两。雨茶，白硼砂，七钱。乌梅肉，贝母，诃子，各三钱。冰片，三分。炼蜜丸。
古方八阵	因阵	杂方	三百一	辟邪丹	方在痘疹百三十。辟一切秽寒邪气。
古方八阵	因阵	杂方	三百二	福建香茶饼	能辟一切瘴气时疫，伤寒秽气，不时噙口中，邪气不入。沉香，白檀，各一两。儿茶，二两。粉草，五钱。麝香，五分。冰片，三分。右为极细末，糯米调饮汤为丸，黍米大。噙化。
古方八阵	因阵	杂方	三百三	香发木樨油	采桂花半开者，去茎蒂令净，每花二升，用真麻油一斤，轻手拌匀，纳磁瓶中，用油纸紧封器口，坐釜中汤煮一饷，持起顿燥处，十日后掀出，用麻布滤绞清油，封闭紧密收之，愈久愈香。或用菜子油亦可。
古方八阵	因阵	杂方	三百四	玉容散	治面生黑雀斑。甘松，三奈，茅香，各半两。白芷，白芨，白敛，白僵蚕，白附子，天花粉，绿豆粉，各一两。防风，零陵香，蒿本，各二钱。肥皂，二钱，去皮弦。右为细末。每早晚蘸末洗面。
古方八阵	因阵	杂方	三百五	硫黄膏	治面部生疮，或鼻赤风刺粉刺。硫黄，白芷，天花粉，水粉，各五分。全蝎，一枚。蝉蜕，五个。芫青，七个，去头足。右为细末，用麻油，黄蜡约多寡，如合面油，熬匀离火，方入前末药和匀。每于临卧时洗面净，以少许涂面，勿近眼，数日间肿处自平，赤鼻亦消。如退风刺，一夕见效。
古方八阵	其他	妇人	一	安胎饮	治妊娠五七个月，用数服可保全产。人参，白术，当归，熟地，川芎，白芍药，陈皮，甘草炙，紫苏，炙黄芩，各一钱。右用姜，水煎服。一方有砂仁。
古方八阵	其他	妇人	二	安胎散	治妊娠卒然腰痛下血。熟地，艾叶，白芍炒，川芎，黄耆炒，阿胶炒，当归，甘草炙，地榆，各一钱。右加姜，枣，水煎服。
古方八阵	其他	妇人	三	泰山盘石散	治妇人血气两虚，或肥而不实，或瘦而血热，或脾肝素虚，倦怠少食，屡有堕胎之患。此方平和，兼养脾胃气血。觉有热者，倍黄芩，少用砂仁；觉胃弱者，多用砂仁，少加黄芩。更宜戒欲事恼怒，远酒醋辛热之物，可永保无堕。徐东皋曰：妇人凡怀胎二，三个月，惯要堕落，名曰小产，此由体弱气血两虚，脏腑火多，血分受热，以致然也。医家又谓安胎，多用艾，附，砂仁热补，尤增祸患而速其堕矣。殊不知血气清和，无火煎烁，则胎自安而固。气虚则提不住，血热则溢妄行，欲其不堕，得乎？香附虽云快气开郁，多用则损正气；砂仁快脾气，多用亦耗真气，况香燥之性，气血两伤，求以安胎，适又损胎而反堕也。今惟泰山盘石散，千金保孕丸二方，能夺化工之妙，百发百效，万无一失，甫故表而出之，以为好生君子共知也。人参，黄耆，当归，川续断，黄芩，各一钱。川芎，白芍药，熟地，各八分。白术，二钱。炙甘草，砂仁，各五分。糯米，一撮。水一钟半，煎七分，食远服。但觉有孕，三五日常用一服，四月之后方无虑也。
古方八阵	其他	妇人	四	地黄当归汤	一名内补丸。治妊娠冲任脉虚，补血安胎。熟地，二两。当归，一两。右每服五钱，水煎服。为丸法：以当归炒为末，熟地蒸捣膏和丸，桐子大，每服百余丸，温酒或滚汤下。许学士曰：大率妊娠惟在抑阳助阴，然胎前药最恶阴阳杂乱，致生他病，惟枳壳汤所以抑阳，四物汤所以助阴耳。然枳壳汤其味多寒，若单服恐致胎寒腹痛，更以内补丸佐之，则阳不致强，阴不致弱，阴阳调和，有益胎嗣，此前人未尝论及也。
古方八阵	其他	妇人	五	＜良方＞当归汤	治胎动烦躁，或生堙不顺，唇口青黑，手足厥冷。当归，人参，各二，三钱。阿胶炒，甘草炒，各一钱。连根?白，一握。右水四碗，煎四味至半，去滓，下?再煎一碗，分二服。
古方八阵	其他	妇人	六	＜良方＞阿胶散	或顿仆，或因毒药胎动不安，或?痛腹痛，上抢短气。阿胶，艾叶，当归，熟地，川芎，白芍，黄耆，炙甘草，等分。右每服四钱，姜，枣，水煎。
古方八阵	其他	妇人	七	＜良方＞胶艾汤	治妊娠顿仆，胎动不安，腰腹疼痛，或胎上抢，或去血腹痛。又＜金匮＞胶艾汤在后九十三。阿胶炒，一两。艾叶，数茎。右二味，以水五升，煮取二升，分三服。
古方八阵	其他	妇人	八	七味阿胶散	治胎动腹痛。阿胶炒，白茯苓，白术炒，川芎，当归，陈皮，各一钱。甘草炒，三分。右姜，枣，水煎服。
古方八阵	其他	妇人	九	＜良方＞黄耆汤	治气虚胎动，腹痛下水。糯米，一合。黄耆炒，川芎，各一两。右水煎，分三服。
古方八阵	其他	妇人	十	＜良方＞钩藤汤	治妊脉胎动腹痛，面青冷汗，气欲绝。钩藤钩，当归，茯神，桑寄生，人参，各一钱。苦梗，一钱半。右水煎服。如有烦热，加石膏。
古方八阵	其他	妇人	十一	＜良方＞白术散	治妊娠伤寒内热等证。白术，黄芩炒，各二钱。右用姜，枣，水煎服。若阴证者不可用。
古方八阵	其他	妇人	十二	＜良方＞三味白术汤	治妊娠内热心痛。白术，四钱。赤芍药，三钱。黄芩炒，二钱。右水煎服。忌桃李，雀肉。
古方八阵	其他	妇人	十三	＜良方＞四味白术汤	治妊娠胃虚，恶阻吐水，甚至十余日浆粥不入。白术炒，一钱。人参，五分。甘草炒，丁香，各二钱。右，姜水煎服。
古方八阵	其他	妇人	十四	金生白术散	治妊娠面目虚浮，四肢肿如水气，名曰胎肿。白术，一两。生姜皮，大腹皮，陈皮，白茯苓，各半两。右为末，每服二钱，米饮下。如未应，佐以人参，甘草。
古方八阵	其他	妇人	十五	探胎饮	妇人经水不来三月，疑似，用此验之。川芎，不拘多少，为末，不见火。空心煎艾汤调下方寸匕，觉腹中动则有胎也；脐之下动者，乃血瘕也；不动者，血凝也，病也。
古方八阵	其他	妇人	十六	当归芍药汤	治妊娠心腹急痛，或去血过多而眩运。当归，白芍药炒，白术炒，茯苓，泽泻，各一钱。川芎，二钱。右水煎服。
古方八阵	其他	妇人	十七	益母地黄汤	治妊娠跌坠，腹痛下血。生地，益母草，各二钱。当归，黄耆炒，各一钱。右姜，水煎服。
古方八阵	其他	妇人	十八	＜良方＞独圣散	治妊娠有所伤触，激动胎元，腹痛下血极效。砂仁，不拘多少，带皮同炒，勿令焦黑，取仁为末。右用热酒调服四，五分或一钱。此物有安胎导滞易产之功，实妊妇之要药也。
古方八阵	其他	妇人	十九	＜良方＞安胎寄生汤	治妊娠下血，或胎不安，或腰腹作痛。桑寄生，白术，茯苓，各五分。甘草，一钱。右水煎服。
古方八阵	其他	妇人	二十	二黄散	治胎漏下血，或内热晡热，或头痛头晕，或烦躁作渴，或?肋胀痛等证。生地，熟地。右为末。每服三钱，煎白术枳壳汤下。
古方八阵	其他	妇人	二一	四圣散	治漏胎下血。条芩，白术，砂仁，阿胶，各等分。右为细末。每服二钱，艾汤调下。一方有芍药无阿胶。按：此方若改为汤，砂仁用当减半。
古方八阵	其他	妇人	二二	＜良方＞续断汤	治妊娠下血尿血。当归，生地黄，各一两。续断，赤芍药，各半两。右为末。每服二钱，空心用?白煎汤调下。
古方八阵	其他	妇人	二三	枳壳汤	治胎漏下血，或因事下血。亦进食和中，并治恶阻。枳壳炒，黄芩炙，各半两。白术炒，一两。右为末。每服一钱，白汤调下。前四证若因脾胃虚弱，宜用补中益气汤加五味。若因脾胃虚陷，宜用前汤倍加升麻，柴胡。若因晡热内热，宜用逍遥散。
古方八阵	其他	妇人	二四	滑胎枳壳散	此方能令胎瘦产易。湖阳公主每产累日不下，南山道人进此方。粉草炒，一两。商州枳壳麸炒，二两。右为末。每服二钱，空心沸汤调，日三服。凡孕六七月宜服之。温隐居方加当归，广木柏各等分。或加香附一两亦可。
古方八阵	其他	妇人	二五	枳壳散	方在寒阵百一。治妇人血热气滞，经候不调。
古方八阵	其他	妇人	二六	＜千金＞鲤鱼汤	治妊娠腹，胀，胎中有水气，遍身浮肿，小便不利，或胎死腹中皆效。当归，芍药，各一钱。白术，一钱。茯苓，一钱半。橘红，五分。鲤鱼，一尾，不拘大小。右作一服，将鲤鱼去鳞脏，白水煮熟，去鱼，用汁钟半入药，加生姜五片，煎一钟。空心服，当见胎水下。如水未尽，胎死腹中，胀闷未除，再制一服，水尽胀消乃已。
古方八阵	其他	妇人	二七	竹叶汤	治妊娠心惊胆怯，烦闷不安，名曰子烦。一方有当归，防风，栀子仁。白茯苓，麦门冬，黄芩，各三两。右每服四钱，竹叶五片，水煎服。若因血虚烦热，宜兼用四物。若因中气虚弱，宜兼用四君。
古方八阵	其他	妇人	二八	紫苏饮	治妊娠失调，胎气不安，上作痛，名曰子悬，或临产气结不下等证。大腹皮，川芎，白芍药，陈皮，苏叶，当归，各一两。人参，甘草，各半两。右每服一两，姜，?，水煎服。一方有香附，无人参。若肝脾气血虚而有火不安，宜兼逍遥散。若脾气虚弱而不安，宜用四君，芎，归。
古方八阵	其他	妇人	二九	安荣散	治妊娠小便涩少，遂成淋沥，名曰子淋，甚妙。麦门冬，通草，滑石，当归，灯心，甘草，人参，细辛，等分。右水煎服。一方人参，细辛君倍，为末，每服二钱，麦冬汤调服。若因肺经郁热，宜用黄芩清肺饮。若因膏梁厚味，宜用清胃散。若因肝经湿热，宜用加味逍遥散。
古方八阵	其他	妇人	三十	天仙藤散	治妊娠三月之后，足指发肿，渐至腿膝，饮食不甘，状似水气，或脚指间出黄水，名曰子气。天仙藤洗略炒，香附炒，陈皮，甘草，乌药，等分。右每服三，五钱，加生姜木瓜各三片，紫苏三叶，水煎。食前，日进三服。若因脾胃虚弱，宜兼六君子。中气下陷，须用补中益气汤。
古方八阵	其他	妇人	三一	羚羊角散	治妊娠虚风，颈项强直，筋脉挛急，语言蹇涩，痰涎不利，不省人事，名曰子痫。羚羊角镑，川独活，枣仁，五加皮，薏苡仁炒，防虱，当归，川芎，茯神，杏仁去皮尖，各五分。炙甘草，木香，各一分。右加姜五片，水煎服。若因肝经风热，或怒火所致，须用加味逍遥散。
古方八阵	其他	妇人	三二	人参橘皮汤	治妊娠脾胃虚弱，气滞恶阻，呕吐痰水，饮食少进，益胃和中。一名参橘散。人参，陈皮，麦门冬，白术，各一钱。厚朴制制，白茯苓，各五分。炙甘草，三分。右加淡竹茹一块，姜，水煎。温服。若因中脘停痰，宜用二陈，枳壳。若因饮食停滞，宜用六君加枳壳。若因脾胃虚，宜用异功散。
古方八阵	其他	妇人	三三	竹茹汤	治孕妇呕吐不止，恶心少食，服此止呕清痰。竹茹，弹子大一丸。陈皮，半夏，茯苓，各钱半。生姜，二钱。水钟半，粳米一撮，煎七分。温服。忌羊肉鸡鱼?食。
古方八阵	其他	妇人	三四	＜良方＞半夏茯苓汤	治妊娠脾胃虚弱，饮食不化，呕吐不止。半夏泡炒黄，陈皮，砂仁炒，各一钱。白茯苓，二钱。甘草炒，五分。右用姜，枣，乌梅，水煎服。一，二剂后，用茯苓丸（在三九）。
古方八阵	其他	妇人	三五	乌附汤	治孕妇恶心阻食，养胃，调和元气。乌药，香附制，白术土炒，陈皮，各一钱。人参，炙甘草，各八分。水钟半，姜三片，煎七分服。吐甚者，加丁香，砂仁各七粒。
古方八阵	其他	妇人	三六	＜千金＞保孕丸	治妊娠腰背痛，善于小产，服此可免堕胎之患。此即＜良方＞杜仲丸，但彼等分用。杜仲，四两，同糯米炒去丝。川续断，二两，酒洗。右为末，山药糊丸，桐子大，每服八九十丸，空心米饮下。忌酒醋恼怒。
古方八阵	其他	妇人	三七	一母丸	一名知母丸。治妊娠血热顿仆，胎动不安，或欲堕产。知母炒，为末。右捣枣肉为丸，弹子大。每服一丸，人参汤嚼送。或丸桐子大，每服三四十丸。白汤下，或嚼咽之。
古方八阵	其他	妇人	三八	束胎丸	怀胎七八月，恐胎气展大难产，用此扶母气，束儿胎，易产。然必胎气强盛者乃可服。条黄芩酒炒，勿太熟，冬月一两，夏月半两。白术，三两。陈皮，二两。白茯苓，七钱半。右为末，粥糊丸，桐子大，每服五十丸，白汤下。
古方八阵	其他	妇人	三九	茯苓丸	治妊娠烦闷头晕，闻食吐逆，或胸腹痞闷。赤茯苓，人参，桂心，干姜炮，半夏泡洗炒黄，橘红，各一两。白术炒，甘草炒，枳壳麸炒，各二两。右为末，蜜丸，桐子大。每服五十丸，米饮下，日三服。右原方仍有葛根二两，似非所宜也，用者当酌之。
古方八阵	其他	妇人	四十	达生散	妊娠临月服十余剂则易产，或加砂仁，枳壳。如兼别证，以意增减。＜诗＞云：诞弥厥月，先生如达。注曰：先生，首生也。达，小羊也。羊子易生，故以此名之。人参，白术，当归，白芍，陈皮，紫苏，各一钱。炙甘草，二钱。大腹皮酒洗，晒干，三钱。水一钟半煎服。一方无当归，白芍，白术。
古方八阵	其他	妇人	四一	佛手散	一名芎归汤。亦名当归汤。治产后去血过多，烦晕不省，并一切胎气不安，亦下死胎。川芎，二钱。当归，三，五钱。右咀，每用半两，水煎服。若腹疼加桂。若腹痛自汗，头眩少气，加羊肉。若不应，用八珍汤。若用下胎，当为末，以酒调服。
古方八阵	其他	妇人	四二	钱氏生化汤	此钱氏世传治妇人者。当归，五钱。川芎，二钱。甘草炙，五分。焦姜，三分。桃仁，十粒，去皮尖，双仁。熟地，三钱。右咀，水二钟，枣二枚，煎八分。温服。一方无熟地。附加减法：凡胎衣不下，或血冷气闭，血枯气弱等证，连服生化汤二，三剂即下，或用此送益母丸一丸即下。盖益母草行血养血，性善走而不伤人者也。一，凡妇人无论胎前产后，皆宜此药。一，凡血晕虚晕，加荆芥穗六，七分。一，凡产妇气虚气脱，倦怠无力，加人参，黄耆。一，凡阳虚厥逆，加附子，肉桂。一，脉虚烦渴，加麦冬，五味。一，气壅有痰，加陈皮，竹沥。一，血虚血燥便结，加麻仁，杏仁，苁蓉。一，多汁不眠，加茯神，枣仁，黄耆；上体多汗，加麻黄根；下体多汗，加汉防己。一，烦热，加丹皮，地骨皮。一，口噤如风，反张瘈疭者，加荆芥，防风各三，四分。一，恶露未尽，身发寒热，头痛?胀，其小腹必然胀痛，加红花，丹皮，肉桂各三，四分，玄胡一钱。一，内伤饮食，加山楂，陈皮，砂仁，或神?，麦芽。一，外伤寒湿，或加苍术，白术。一，血积食积，胃有燥粪，脐腹胀痛，加大黄二钱。一，产后下血不止，或如屋漏水沉黑不红，或断或来，或如水，或有块，淋沥不休，此气血大虚之候，不可误用寒凉。其脉浮，脱者，可加附子辈诸阳分药，否则无救矣。佛手散单用当归三钱，川芎二钱，此即其变方也。会稽＜钱氏世传＞曰：尝论产证，本属血虚，阴亡阳孤，气亦俱病。如大补则气血陡生，倘失调则诸邪易袭。四物避芍药之寒，四物得姜，桃之妙。气毋耗散，法兼补虚；食必扶脾，勿专消导。热不可用芩，连，恐致宿秽凝滞；寒不宜用桂，附，反招新血流崩。三阳见表证之多，似可汗也，用麻黄则重竭其阳；三阴见里证之剧，似可下也，用承气则大涸其血。耳聋?病，乃肾虚恶露之停，休用柴胡；谵语汗多，乃元弱似邪之证，毋同胃实。厥由阳气之衰，难分寒热，非大补不能回阳；?因阴血之亏，岂论刚柔，非滋营胡以润络？潮热似疟，以疟治则迁延；神乱如邪，以邪论则立困。总属大虚，须从峻补。去血多而大便燥，苁蓉加于生化，非润肠和气之能通；患汗出而小便难，六君倍用参，耆，必生津助液之可利。加参生化频服，救产后之危；活命长生调摄，须产前加意。
古方八阵	其他	妇人	四三	当归川芎汤	治小产后瘀血，心腹疼痛，或发热恶寒。当归，熟地黄，白芍药炒，玄胡索炒，川芎，桃仁，红花，香附，青皮炒，泽兰，牡丹皮。右水煎，入童便，酒各小半。若以手按腹愈痛，此是瘀血为患，宜用此药，或失笑散消之。若按之反不痛，此是血虚，宜用四物，参，苓，白术。若痛而作呕，此是胃虚，宜用六君子。若或作泻，此是脾虚宜用六君子送二神丸。
古方八阵	其他	妇人	四四	加味芎归汤	治分娩交骨不开，或五七日不下垂死者。生男女妇人发，一握，烧存性。自死龟壳，一个，或占过者亦可，酥炙。川芎，当归，各一两。右咀。每用一两，水煎服，良久，不问生死胎，自下。
古方八阵	其他	妇人	四五	当归黄耆汤	方在补阵九七。治妊娠下痢腹痛。
古方八阵	其他	妇人	四六	芎归补中汤	治气血虚半产。川芎，当归，黄耆炙，白术炒，人参，芍药炒，杜仲炒，艾叶，阿胶炒，五味子杵炒，各一钱。甘草炙，五分。右每服五钱，水煎服。若脾气虚弱，须用补中益气汤。若气虚有火，宜用安胎饮。
古方八阵	其他	妇人	四七	保生无忧散	临产服之，补其血，顺其气，或胞胎肥厚，根蒂坚牢者，皆可使之易产。又治小产瘀血腹痛。当归，川芎，白芍，乳香，枳壳，南木香，血余。右等分，每服二，三钱，水煎，日二服。若胞衣既破，其血已涸，或元气困惫，急用八珍汤斤许，水数碗，煎熟时饮救之，饮尽再制，亦有得生。
古方八阵	其他	妇人	四八	人参黄耆汤	治小产气虚，血下不止。人参，黄耆炒，当归，白术炒，白芍炒，艾叶，各一钱。阿胶炒，二钱。右作一剂，水煎服。
古方八阵	其他	妇人	四九	＜良方＞牛膝散	治胎衣不下，腹中胀痛，急服此药腐化而下，缓则不救。牛膝，川芎朴硝，蒲黄，各三两。当归，一两半。桂心，半两。右每服五钱，姜三片，加生地黄一钱，水煎服。
古方八阵	其他	妇人	五十	＜局方＞黑神散	一名乌金散。＜灵苑方＞名肉桂散。治产后恶露不尽，胎衣不下，血气攻心，腹痛不止，及治脾肾阴虚，血不守舍，吐等证。黑豆，二两，炒。当归去芦酒洗，熟地，蒲黄，白芍，甘草炙，干姜炮，肉桂，各一两。右为末。每服二钱，童便，酒各半调服。＜良方＞黑神散有炮附子半两，无蒲黄。
古方八阵	其他	妇人	五一	＜简易＞黑神散	方在和阵二一一。治一切失血。
古方八阵	其他	妇人	五二	经验滑石散	治产难，凡水下胎干，胎滞不生，用此最效。滑石飞过，一两。白蜜，香油，各半盏。右将油，蜜慢火熬熟三四沸，掠去沫，调滑石末顿服，外以油调于产妇脐腹，上下摩之，立效。
古方八阵	其他	妇人	五三	难产方	令产妇以自己发稍含于口中，恶心即下，亦治胎衣不下。
古方八阵	其他	妇人	五四	＜良方＞桂心散	治妊娠因病胎不能安者，可下之。桂心，瓜蒌，牛膝，瞿麦，各五分或一钱。当归，一钱或二，三钱。右水煎。
古方八阵	其他	妇人	五五	桂香散	治胎死腹中不下。桂心，二钱。麝香，五分。右为末，作一服，酒调下。
古方八阵	其他	妇人	五六	下胎小品方	用麦檗一升，擂碎，水二升，煮一升，服之即下，神效。按：麦檗能损气破血如此，故凡脾胃虚弱，及饮食不化者，不宜用明矣。又方用牛膝一两，酒一钟，煎七分，作二服即下。
古方八阵	其他	妇人	五七	＜广济＞下胎方	并下死胎俱效。天花粉，四两。肉桂，牛膝，豆豉，各三两。右咀。用水七碗，煎二碗半，分三服，每服后一时许又进一服。
古方八阵	其他	妇人	五八	扶羸小品方	虚弱人欲下胎宜用此。人参，粉草，川芎，肉桂，干姜，桃仁，黄芩，蟹爪。右等分，每服一两，水二钟，煎八分。空心服，未动再服。
古方八阵	其他	妇人	五九	下死胎	凡胎死腹中，其舌多见青黑，口中甚秽而呕，腹中不动，祇觉阴冷重坠者是。用平胃散一两，以黄酒，河水各一钟，煎至一钟，入朴硝三，五钱，再煎三，五沸。温服，其死胎即化水而出，万不失一。又方：单用朴硝末三钱，以热酒和热童便调服立出，或用佛手散以酒调服亦妙。
古方八阵	其他	妇人	六十	＜千金＞去胎方	大麦?，五升。渍酒一斗，煮二三沸，去滓，分五服，隔宿勿食，旦再服，其胎如糜，母无所苦，千金不传。
古方八阵	其他	妇人	六一	＜良方＞硫黄散	治产后阳气虚寒，玉门不闭。硫黄，乌贼骨，各半两。五味子，五钱。右为末，掺患处，日三易。
古方八阵	其他	妇人	六二	硫黄汤	治产后玉门不敛，阴户突出。硫黄，三钱。菟丝子，吴茱萸，各二钱。蛇床子，一钱半。右研匀，用水二钟，煎汤频洗自收。
古方八阵	其他	妇人	六三	＜良方＞益母丸	一名返魂丹。治妇人赤白带，恶露时下不止，及治妇人胎前产后经中诸般奇痛，无所不疗。＜本草＞云：此草胎前无滞，产后无虚，故名益母。益母草，一味，一名充蔚子，一名野天麻。方梗，对节生叶，叶类火麻，四五月间开紫花是，白花者非。右于五月采取晒干，连根茎叶，勿犯铁器，磨为细末，炼蜜丸，如弹子大。每服一丸，用热酒和童便化下，或随证用汤引送下。一方：以此为末，每服二钱，或酒或童便，或随证用引服之。一方：凡产时仓卒未合，只用生益母草捣汁，入蜜少许服之，其效甚大。一，益母膏方：依前采取捣烂，以布滤取浓汁，用砂锅文武火熬成膏，如黑砂糖色为度，入磁罐收贮。每服二，三匙，酒，便调下，或于治血汤药中加一匙服之，尤妙。
古方八阵	其他	妇人	六四	＜良方＞夺命丹	治瘀血入胞，胀满难下，急服此药，血即消，衣自下。按：此方颇有回生丹之功用，下死胎必效，须用当归方。附子炮，半两。干漆碎之炒烟尽，牡丹皮，各一两。右为细末，另用大黄末一两，以好醋一升同熬成膏，和前药丸，桐子大。温酒吞五，七丸。一方有当归一两。
古方八阵	其他	妇人	六五	回生丹	治妇人产后诸疾，污秽未净，及一切实邪疼痛，死胎瘀血冲逆等证。大黄膏法：用苏木三两，河水五碗，煎至三碗，去柤听用。红花三两，炒黄色，用好酒一大壶，煮十余滚，去柤听用。黑豆三升，煮熟存汁三碗，去豆去皮，晒干为末，俱听用。大黄一斤，为末，用好醋入碗熬成膏，次下红花酒，苏木汤，黑豆汁搅匀，又熬成膏，盆内收盛候用。将锅焦焙干为末，同豆皮末俱入之。人参，白术，青皮，木瓜，各三钱。当归，川芎，元胡，苍术，香附童便炒，蒲黄，赤茯苓，桃仁泥，熟地，各一两。牛膝，三棱，山茱萸，五露脂，地榆，甘草，羌活，陈皮，白芍，各五钱，良姜，四钱。乌药，二两半。木香，乳香，没药，各一钱。右为末，用前大黄膏为丸，弹子大，金簿为衣。不拘时，随证择用汤引送下一丸。
古方八阵	其他	妇人	六六	断产灸法	一传方欲绝产者，灸脐下二寸三分阴动脉中三壮。此当自脐中至骨际折作五寸约之。
古方八阵	其他	妇人	六七	＜千金＞断产方	四物汤，一剂。芸台子，一撮，即油菜子。红花。水钟半，煎八分。经后空心服则不受胎。
古方八阵	其他	妇人	六八	断产小品方	断产堕胎有验。故蚕退纸，方一尺。右烧为末，空心酒调服，终身不受孕。
古方八阵	其他	妇人	六九	丹溪断子法	用白??一升，无灰酒五升作糊，煮至三升半，滤去滓，分作三服，候经至前一日晚五更及天明各吃一服，经即不行，终身无子矣。
古方八阵	其他	妇人	七十	仲景羊肉汤	治产妇腹中?痛寒痛，血气不足，虚弱甚者，及寒月生产，寒气入于子门，手不可犯，脐下胀满，此产后之寒证也。并治寒疝腹中痛，及?痛里急者。精羯羊肉，一斤。当归，三两。生姜，五两。右用水八升，煮取三升，加?，椒，盐。温服七合，日三服。若寒多者，加生姜成一斤。痛多而呕者，加橘皮二两，白术一两。
古方八阵	其他	妇人	七一	＜良方＞羊肉汤	治产妇脾虚，寒邪内乘，以致腹痛，或头眩，脐?急痛。精羊肉，四两。当归，川芎，各半两。生姜，一两。右以水十盏，煎至四盏，分四次空心服。
古方八阵	其他	妇人	七二	＜良方＞黄雌鸡汤	治产后虚羸腹痛。当归，白术炒，熟地黄，黄耆炒，桂心，各半两。小黄雌鸡，一只，去头足肠翅，细切。右先用水七碗，煮鸡至三碗，每用汁一碗，药四钱煎。日三服。
古方八阵	其他	妇人	七三	母鸡汤	治产后褥劳，虚汗不止。人参，黄耆，白术，白茯苓，麻黄根，牡蛎煆，各三钱。右用母鸡一只，去毛杂净，水六七碗，同药煮至三碗，任意服之。
古方八阵	其他	妇人	七四	猪腰汤	治产后褥劳，寒热如疟，自汗无力，欬嗽头痛腹痛俱效。猪腰，一对。当归，白芍药酒炒，各一两。右以药二味，用水三碗，煎至二碗，去滓，将猪腰切如骰子块，同晚米一合，香豉一钱，加?，椒，盐煮稀粥。空心日服一次，神效。或加人参更妙。
古方八阵	其他	妇人	七五	四神散	治产后血虚，或瘀血腹痛。当归，二钱。川芎，芍药炒，各一钱。炮姜，五分。右水煎服。
古方八阵	其他	妇人	七六	大岩蜜汤	治产后阳气虚寒，心腹作痛，不食呕吐，四肢厥逆。生地，当归，芍药炒，干姜，吴茱萸，桂心，独活，甘草炒，小草，各一两。细辛，半两。右每服半两，水煎服。
古方八阵	其他	妇人	七七	＜良方＞人参汤	治产后诸虚不足，发热盗汗，内热晡热等证。此即参归汤，亦名团参散。人参，当归，等分。右为末，先以猪腰子一枚切片，糯米半合，?白二茎，入水二钟，煎汁八分，再入药三钱煎服。
古方八阵	其他	妇人	七八	白茯苓散	治产后褥劳，头目肢体疼痛，寒热如疟。白茯苓，一两。人参，当归，黄耆，川芎，白芍药炒，熟地，桂心，各半两。猪腰，一对。右以水三盏，入猪腰并姜，枣各三事，煎二盏，去柤，入前药半两，煎一盏服。
古方八阵	其他	妇人	七九	＜良方＞七珍散	治产后不语。人参，石菖蒲，生地，川芎，各一两。细辛，七钱。防风，朱砂另研，各半两。右为末。每服一钱，薄荷汤调服。
古方八阵	其他	妇人	八十	＜良方＞趁痛散	治产后骨节疼痛，发热头重，四肢不举。牛膝酒炒，甘草炒，薤白，各一两。当归，白术炒，黄耆炒，桂心，独活加姜，各半两。右每服半两，水煎。
古方八阵	其他	妇人	八一	补脬饮	治产后伤动脬破，不能小便而淋沥。生黄丝绢，一尺，剪碎。白牡丹皮根，白芨，各一钱，俱为末。用水一碗，同煮至绢烂如饧。空心顿服。服时不得作声，作声则不效。
古方八阵	其他	妇人	八二	＜良方＞止汗散	牡蛎煆粉，半两。小麦麸，八两，炒黄为细末。右每服三，五钱，用猪肉汁调服。
古方八阵	其他	妇人	八三	＜良方＞麻黄根汤	治产后虚汗不止，身热发渴，惊悸不安。麻黄根，人参，黄耆炒，当归，牡蛎煆粉，甘草炒，等分。右每服四五钱，水煎服。
古方八阵	其他	妇人	八四	二味参苏饮	治产后瘀血入肺，欬嗽喘急。人参，一两。苏木，二两。右作一剂，水煎服。若既愈，当用六君子以补脾胃。若口鼻黑气起，宜急用此药加附子五钱，亦有得生者。
古方八阵	其他	妇人	八五	＜良方＞黄龙汤	治妊娠寒热头疼，嘿嘿不食，?痛呕痰，及产后经后外感风寒，热入胞宫，寒热如疟等证。按：此即小柴胡汤之去半夏也。柴胡，二钱。黄芩炒，人参，甘草，各一钱。右用水煎服。
古方八阵	其他	妇人	八六	陈氏二母散	治产后热血上攻，留于肺经，欬嗽喘促。知母，贝母，人参，桃仁俱去皮尖，白茯苓。右等分，每服五钱，姜，水煎服。
古方八阵	其他	妇人	八七	猪蹄汤	治气血不足，乳汁不下。用八物汤加黄耆，漏芦，陈皮，木通，先以猪啼煮汁二碗，煎药服之。或加天花粉。又方：用猪蹄一副，通草二两，川芎一两，甘草一钱，穿山甲十四片炒。将猪蹄洗切，入水六碗，同药煎煮约至三碗，加?，姜，盐料，取汁饮之。忌冷物。要吃羹汤助其气血，乳汁自下。夏月不可失盖，时用?汤洗乳为佳。
古方八阵	其他	妇人	八八	＜良方＞涌泉散	下乳。忌食姜，椒辛辣饮食。王不留行，瞿麦，麦门冬，龙骨，各二钱。右用猪蹄汁一碗，酒一杯，煎服。以木梳于乳上梳下。
古方八阵	其他	妇人	八九	玉露散	治产后乳脉不行，身体壮热，头目昏痛，大便涩滞。人参，白茯苓，当归，炙甘草，各五分，桔梗，川芎，白芷，各一钱。芍药，七分。右水煎。食后服。如热甚大便秘结，加大黄三，五分炒用。
古方八阵	其他	妇人	九十	＜良方＞漏芦汤	治妇人肥盛，脉气壅结，乳少。漏芦，二两。蛇蜕，一条。土瓜根。右共为末，酒调下二钱。
古方八阵	其他	妇人	九一	栝蒌散	治吹乳肿痛。栝蒌，一个。乳香，二钱。右用酒煎服。外用南星为末，以温汤调涂。
古方八阵	其他	妇人	九二	滑氏补肝散	治肝肾二经气血亏损，?胀作痛，或?胀头晕，寒热发热，或遍身作痛，经候不调。熟地，白术炒，各一两。枣仁炒，独活，各四两。当归，川芎，黄耆炒，山药，五味子炒杵，山茱萸肉，木瓜，各半两。右咀。每服五钱，枣，水煎服。
古方八阵	其他	妇人	九三	＜金匮＞胶艾汤	治劳伤血气，冲任虚损，月水过多，淋沥不止。阿胶炒，川芎，炙甘草，各一两。艾叶，当归，各两半。白芍，熟地，各二两。右咀。每服五钱，水煎服。一方加地榆，黄耆，即名安胎散。
古方八阵	其他	妇人	九四	＜集验＞加味八珍汤	治妇人思虑过伤，饮食日减，气血两虚，月经不调，夜梦交感，或出盗汗，寝成劳损。人参，白术，茯苓，当归，生地，各一钱。炙甘草，川芎，芍药，干柴胡，黄耆，各五分。香附制，丹皮，各八分。水钟半，大枣一枚，煎七分。食前服。
古方八阵	其他	妇人	九五	＜集验＞调卫养荣汤	治妇人室女一切月经不调，或先或后，或绝闭不通，憎寒壮热，口苦无味，欬嗽躁烦头眩，渐成劳证者。当归，生地，麦冬，沙参，陈皮，白术，各一钱。牡丹皮，地骨皮，各八分。柴胡梢，桔梗，各五分。谷芽，一钱。甘草，四分。右加莲子，姜，枣，水煎服。痰中见血，加侧柏叶。烦躁口干，加炒山栀，倍麦门冬。?下胀疼，加青皮，川芎。胸膈满闷，加黄连姜炒，枳实，去麦冬，地骨皮。夜出盗汗，加黄连，黄耆，去柴胡，桔梗。大便秘结，加桃仁，倍当归。欬嗽不已，加栝蒌仁，阿胶。小水不利，加木通，茯苓。
古方八阵	其他	妇人	九六	＜良方＞当归散	治经水妄行不止，及产后气血虚弱，恶露内停，憎寒发热，宜服此去之。当归酒洗，川芎，白芍炒，白术炒，黄芩炒，各半两。山茱萸肉，一两半。右为末。每服二钱，酒调。日三服。一方无山茱萸。气虚者，去芩，加桂心一两。
古方八阵	其他	妇人	九七	＜良方＞丹参散	＜良方＞云：丹参一味，其治颇类四物汤，能破宿血，补新血，安生胎，落死胎，止崩中带下，调经，下产后恶血，兼治冷热劳，腰脊痛，骨节烦疼。丹参，酒洗去土，晾干，切。右为细末。每服二钱，温酒调下。经脉不调，食前服。冷热劳，不拘时服。
古方八阵	其他	妇人	九八	玄胡当归散	亦名延胡索散。治血积小腹疼痛，或因气逆月经不行，肚腹作痛。当归，赤芍药，刘寄奴，没药，枳壳麸炒，玄胡索炒。右为末。每服一钱，热酒调下。
古方八阵	其他	妇人	九九	牛膝散	治月水不利，脐腹作痛，或小腹引腰，气攻胸膈。当归酒浸，牛膝酒炒，赤芍药，桂心，桃仁去皮尖，玄胡索炒，牡丹皮，各一两。木香，三钱。右为末。每服一钱，温酒调下。或每服五，七钱，水煎服。
古方八阵	其他	妇人	百	＜良方＞交加散	治经脉不调，腹中撮痛，或结聚症瘕，产后中风。又交加散方在和阵二五二。生地，一斤，取汁。生姜，十二两，取汁。右以地黄汁炒姜柤，姜汁炒地黄柤，干为末。每服三钱，温酒调服。加芍药，玄胡，当归，蒲黄，桂心各一两，没药，红花各五钱，尤效。
古方八阵	其他	妇人	百一	姜黄散	治瘀血凝滞，肚腹刺痛，或腹胀发热等证。姜黄，当归酒拌，各二钱。蓬术醋炒，红花，桂心，川芎，玄胡索炒，丹皮，各五分。右水，酒各半煎服。
古方八阵	其他	妇人	百二	琥珀散	治心膈迷闷，肚腹撮痛，月信不通等疾。乌药，二两。当归酒洗，蓬术醋制，各一两。右为末。每服二钱，温酒调服。
古方八阵	其他	妇人	百三	温经汤	治寒气客于血室，以至血气凝滞，脐腹作痛，其脉沉紧。人参，牛膝酒炒，甘草炒，各一钱。当归，川芎，芍药，牡丹皮，蓬术醋炒，桂心，各五分。右水煎服。
古方八阵	其他	妇人	百四	＜经验＞失笑散	治妇人心痛气刺不可忍，及产后儿枕畜血，恶血上攻疼痛，并治小肠气痛。五灵脂净者，蒲黄，等分俱炒。右为末。每服二，三钱，用酒煎，热服。一方：用好醋一杓熬成膏，再入水一钟，煎至七分，热服。一方：用醋糊和丸，龙眼大，每服一丸，以童便和水各半钟，煎七分，温服。按：此方若用以止痛，蒲黄宜减半；若用止血，则宜等分，或灵脂减半亦可。
古方八阵	其他	妇人	百五	泽兰汤	治劳怯经闭。泽兰叶，二钱。当归，芍药炒，各一钱。甘草炙，五分。用水煎服。
古方八阵	其他	妇人	百六	当归没药丸	治血瘀作痛，及血风筋挛骨痺，手足麻木疼痛。当归，五灵脂炒，各一两。没药，五钱。右为末，醋糊丸，桐子大。每服三十丸，姜汤下。
古方八阵	其他	妇人	百七	醋附丸	治元脏虚冷，月候不调，腹中急痛，赤白带下，浑身寒热，胎气壅滞不固。香附米，半斤，醋煮，焙干为末。右以醋糊为丸，桐子大。每服三四十丸，米饮下。
古方八阵	其他	妇人	百八	柏子仁丸	治血虚有火，月经耗损，渐至不通，日渐羸瘦而生潮热，慎勿以毒药通之，宜柏子仁丸，或前泽兰汤主之。柏子仁炒研，牛膝酒拌，卷柏，各半两。泽兰叶，续断，各二两。熟地黄，三两，酒拌蒸烂，杵膏。右为末，入地黄膏加炼蜜丸，桐子大。每服百余丸，空心米饮下。
古方八阵	其他	妇人	百九	乌贼鱼骨丸	此即＜内经＞治血枯方。乌贼鱼骨去甲，四两。藘茹，一两，即茜根。右为末，以雀卵捣丸，小豆大。每服五丸或十丸，鲍鱼煎汤下，以饭压之。鲍鱼即今之淡干鱼也。
古方八阵	其他	妇人	百十	增损四物汤	治脾虚不摄，血去不止。人参，当归，芍药炒，川芎，干姜炒，各一两。甘草炙，四钱。右每服四钱，水煎服。
古方八阵	其他	妇人	百十一	＜奇效＞四物汤	治肝经虚热，血沸腾而崩，久不止。当归酒拌，熟地，白芍，川芎，阿胶炒，艾叶炒，黄芩，各半两。右每服四钱，水煎。
古方八阵	其他	妇人	百十二	＜良方＞加减四物汤	治妇人血积。当归，川芎，芍药，熟地，蓬术，三棱，肉桂，干漆炒烟尽，等分。右咀。每服五七钱，水钟半，煎七分。食远服。
古方八阵	其他	妇人	百十三	四物二连汤	治妇人血虚发热，或口舌生疮，或昼安夜热。当归，川芎，芍药，熟地，胡黄连，宣黄连，各一钱。右作一剂，水煎服。
古方八阵	其他	妇人	百十四	人参当归汤	治去血过多，内热短气，头痛闷乱，骨节作痛，或虚烦咽燥。人参，当归，生地，桂心，麦冬，白芍药，各等分。右用粳米一合，竹叶十片，水二钟，煎一钟，去米入药五钱，枣二枚，煎服，或总煎之亦可。虚甚者用熟地黄。
古方八阵	其他	妇人	百十五	＜良方＞一味防风散	治肝经有风，以致血得风而流不归经者。用防风去芦为末。每服一钱，白汤调服。一名独圣散，每服二钱，空心食前，用酒煮，白?清饮调下，极效。
古方八阵	其他	妇人	百十六	龙骨散	治血崩不止。龙骨煆，当归，香附炒，各一两。棕毛灰，五钱。右为细末。每服四钱，空心米汤调下。忌油腻鸡鱼炙物。
古方八阵	其他	妇人	百十七	如圣散	治血崩，三服全愈。棕榈子，乌梅肉，干姜，俱烧存性，为末，各等分。右每服二钱，空心乌梅汤调服。一方单用棕皮，半烧半生，为末，每空心服二钱亦妙。
古方八阵	其他	妇人	百十八	槐榆散	治血崩及肠风下血。槐花，地榆，等分，炒焦。右二味，用酒煎饮之。
古方八阵	其他	妇人	百十九	七灰散	治血崩神效。莲蓬壳，罂粟壳，腌蟹壳，益母草，旱莲草，棕毛叶，藕节，各等分，俱烧存性为末。空心醋点汤调下三钱。一秘方用棉花子，以铜锅炒黑为末，黄酒调下二，三钱，三两次即止，并治崩漏，小产血不止。
古方八阵	其他	妇人	百二十	棕灰散	方在和阵二一五。治大肠下血，及崩漏失血。
古方八阵	其他	妇人	一二一	柏叶散	治元气虚弱，崩中漏血，年久不愈，亦治白带。柏叶炒，当归，生地，续断，川芎，龟甲炙，禹余粮，各一两半。阿胶炒，五钱。鳖甲炙，两半。赤石脂煆，牡蛎煆，地榆，艾叶炒，鹿茸炙，各五钱。右为末。每服二钱，粥饮调下。
古方八阵	其他	妇人	一二二	子芩散	一名黄芩散。治壮热崩中下血，是阳乘阴分，故经血泛溢，宜清其北方。条黄芩，不拘多少，为细末。右烧秤钟焠酒，食前调下三，四钱。一方有干姜，白芷。一方以木耳，黄芩等分为丸，俱效。
古方八阵	其他	妇人	一二三	＜良方＞防风黄芩丸	治肝经风热，以致血崩便血尿血等证。条芩炒黑，防风，等分。右为末，酒糊丸，桐子大。每服三五十丸，食远或食前，米饮或温酒送下。
古方八阵	其他	妇人	一二四	劫劳汤	治劳嗽发热，盗汗体瘦，唾中有血，或成肺痿。此救本也，非劫劳也，能用此者，庶可望生，此外恐非佳剂矣。白芍药炒，一钱。人参，黄耆炒，当归，熟地，甘草炒，白茯苓，五味子杵炒，阿胶炒，半夏制，各五分。此上乃其原方，似有不足用者，仍宜加倍。右姜，枣，水煎。日三服。乡人杨元鼎女，及笄病此甚危，百药无效偶遇名医，得此方服三十余剂，遂愈不发。
古方八阵	其他	妇人	一二五	＜集验＞归神汤	治妇人梦交盗汗，心神恍惚，四肢乏力，饮食少进。人参，白术，白茯苓，归身，各一钱。枣仁，陈皮，各八分。圆眼肉，七枚。甘草，羚羊角，琥珀末，各五分。右羚羊，琥珀二味不煎，余药煎熟去柤，入二末和匀。食前服。
古方八阵	其他	妇人	一二六	白芷散	治下元虚弱，赤白带下，或经行不止等证。白芷，一两。海螵蛸，二枚，烧。胎发，一团，煆。右为末。每服二钱，温酒调下。
古方八阵	其他	妇人	一二七	海藏白芍药散	治妇人赤白带下，脐腹疼痛，如神。白芍，二两，炒，干姜，半两，炒。右为细末。每服三钱，空心温米汤调下，晚又进一服，十日见效。
古方八阵	其他	妇人	一二八	克应丸	治妇人赤白带下。熟地，赤芍，各二两。当归，二两。赤石脂煆醋焠，龙骨，牡蛎煆酒焠，茯苓，丹皮，艾叶制，川芎，各一两。右为末，醋糊丸，桐子大。每服五十丸，空心白汤送下。
古方八阵	其他	妇人	一二九	＜良方＞滑石散	治热淋。滑石，五分，研。通草，车前子，葵子，各四分。右为末，以浆水调服。
古方八阵	其他	妇人	百三十	芍药散	治妇人血滞腰?痛。白芍药，玄胡炒，肉桂，各一两。香附米，二两，醋一升，盐半两，同煮干。右为细末。每服二公，不拘时，白汤调下。
古方八阵	其他	妇人	一三一	＜良方＞通气散	治肾虚腰痛神效。破故纸，酒炒为末。右每服二钱，先嚼胡桃肉半个，空心以温酒送下。
古方八阵	其他	妇人	一三二	四制香附丸	调经养血，顺气受孕。香附米，一斤，分四制，酒，醋，童便，米泔各浸一宿，晒干用，当归酒洗，熟地酒洗，白芍药，川芎，各四两。泽兰叶，白术，陈皮，各三两。黄檗酒炒，甘草酒炒，各一两。右为末，酒糊丸，桐子大。每服七十丸，空心白汤送下。
古方八阵	其他	妇人	一三三	＜大典＞女金丹	此韩飞霞方也，一名不换金丹。内加熟地黄一两，即名胜金丹。治妇人久虚无子，及产前产后一切病患。此药能安胎催生，妊娠临月服五，七丸，产时减痛。妇人子宫寒冷无孕，如服月余，男女自至。又治半身不遂，带浊血崩，及产后腹痛吐逆，子死腹中，气满烦闷，脐腹作痛，月水不通，中风口噤，痢疾消渴，败血上冲，头疼寒热，血运血泄，见鬼迷闷，产后伤寒，虚烦劳瘦。凡妇人诸疾，不问久近，并宜服之，兼治男子下虚无力等证。人参，白术炒，茯苓，炙甘草，当归，川芎，白芍，白薇酒洗，丹皮，白芷，蒿本，肉桂，玄胡，没药另研，赤石脂另研，各一两。香附醋浸三日炒香，十五两。右共十六味，为末，炼蜜丸，弹子大，以磁瓶收贮封固。每服一丸，空心温酒化下，食干物压之；服至四十九丸为一剂，以癸水调平受妊为度。妊中三五日服一丸，产后二三日服一丸。醋汤下亦妙。
古方八阵	其他	妇人	一三四	琥珀丸	治妇人或老或少，或产前产后百病，及疗三十六种诸病，七疝八瘕，心腹刺痛，卒中瘫痪，半身不遂，八风十二痺，手足酸疼，乳中结核结毒，怀胎惊动，伤犯不安，死胎不下并治。琥珀，朱砂，各另研。沉香，阿胶炒珠，附子制，川芎，肉桂，五味子，石斛，各五钱。牛膝酒浸，当归，肉苁蓉酒洗晒，人参，熟地，续断，木香，没药，各一两。一方有牛黄，珍珠，乳香，玄胡，各一两，共二十一味。右炼蜜为丸，弹子大。每服一丸，空心，食前，午后温酒化开服。凡服法或姜汤，或米汤，或酒，或灯草汤，或随证用引，皆可下。若伤寒中风，角弓反张，用麻黄汤随证改汤引送下。孕妇临月，宜一日一服，至产顺利，不觉疼痛。凡妇人服至五服十服之后，日倍饮食，其功言不尽述，服者当自觉也。
古方八阵	其他	妇人	一三五	延年益嗣丹	滋补元气，益精黑发。按：此方即还元丹也，但制法分两不同，宜参酌用之，方在补阵一三七。人参，天门冬酒浸去心，麦门冬同上，各三两。熟地黄酒蒸捣，生地黄，各二两。白茯苓酒浸晒干，地骨皮酒浸，各五两。何首乌鲜者，半斤。右将何首乌去皮切片，如干者用米泔水浸干拈切，外用砂锅入黑羊肉一斤，黑豆三合，量著水，上用甑箅，箅上放首乌煮而蒸之，以肉烂为度。锅盖须密，勿令泄气。取起晒干为末，炼蜜丸，梧子大。每服七八十丸，空心温酒送下。
古方八阵	其他	妇人	一三六	续嗣降生丹	治妇人五脏虚损，子宫冷惫，不能成孕。并治男子精寒不固，阳事衰弱，白浊梦泄，妇人带下寒热，诸虚百损，盗汗短气，无不感应。此方乃温隐居＜求嗣保生篇＞所载，云东京焦员外三世无嫡嗣，后遇一神僧，问其故。曰：无嗣者有三：一，祖宗无德，自身无行；二，夫妻年命恐犯禁忌；三，精神不守，妻妾血寒。焦公曰：治之有道乎？僧曰：先修德，后修身。三年之后到台山，令行童赐以方药，名续嗣降生丹，依方服之，后不及二十年，子孙数人皆贵显。此方无怪诞克伐之品，且温且固，凡血海虚寒者，服之必佳。但温力有余，补力不足，倘益以人参，白术，熟地，川芎，炙甘草各一两，则八珍全而温补赞育之功当非浅也，因命名曰加味续嗣降生丹。当归酒洗，杜仲酒炒，茯神，益智仁，龙骨煆，桂心，吴茱萸制，干姜半生半熟，川椒去目，台乌药，各一两。白芍药酒炒，川牛膝酒浸，半夏制，防风，秦艽，石菖蒲去毛，北细辛，桔梗，各五钱。附子，一枚，重一两者，脐下作一窍，入朱砂一钱，?裹煨熟，取出朱砂，留为衣。牡蛎大片者，以童便浸四十九日，每五日一换，取出，用硫黄一两为末，酒和涂遍，用皮纸糊实，米醋浸湿，外以盐泥厚固之，候干，用炭五斤煆过为末。每料止用二两，余可收贮再用。右为末，以酒煮糯米糊为丸，梧子大，以前朱砂为衣。每服三五十丸，渐至七八十丸，空心滚白汤或盐汤，温酒下。
古方八阵	其他	妇人	一三七	河车种玉丸	紫河车，一具，只要母气壮盛，厚大新鲜者，但去胞内瘀血，不必挑去鲜红血脉，以米泔水洗净，用布绞干，石臼内生杵如糊，用山药末四，五两收干，捻为薄饼八九个，于砂锅内焙干，以香如肉脯为妙。大熟地酒洗烘干，八两。枸杞烘干，五两。白茯苓人乳拌晒三次，归身酒洗，人参，菟丝制，阿胶炒珠，各四两。丹皮酒洗，白薇酒洗，各二两。沉香，一两。桂心，山茱萸，香附米用酒醋水三件各半碗浸三日晒干略烘，各三两。大川芎酒浸切片晒干，二两。右炼蜜和丸，桐子大。每服百余丸，空心或酒或白汤，盐汤任下。如带浊多者，加赤，白石脂各二两，须以清米泔飞过用。服药后忌生萝卜，生藕，?，蒜，绿豆粉之类。
古方八阵	其他	妇人	一三八	八珍益母丸	治血气两虚，脾胃并弱，饮食少思，四肢无力，月经不调，或腰酸腹胀，或断或续，赤白带下，身作寒热，罔不获效。服一月之后即可受胎；虚甚者，用药一觔，必能受子。人参，白术土炒，茯苓，川芎，各一两。当归酒洗，熟地酒洗，各二两。炙甘草，五钱。芍药醋炒，一两。益母草，四两，五六月采取，止用上半截带叶者，不见铁器，晒，杵为末。右为末，炼蜜丸，弹子大。空心蜜汤或酒下一丸。或为小丸亦可。脾胃虚寒多滞者，加砂仁一两，姜汁炒。腹中胀闷者，加山楂肉一两，饭上蒸熟。多郁者，加香附一两，酒制。此徐思鹤＜医统＞方。又一方名八珍益母十全丸，于前方内用益母草八两，外加沉香四钱。思鹤曰：资益坤元，补养气血，除淋带，壮形体，胎前和气，产后补虚，真妇人之圣剂，超古今之神方，有室家者不可不知也。予哂斯世之医，惟集古方香附胜金丹为女人开郁调经之要药，殊不审古饮虚实之异。古人气实，故可用香附开导，香附味辛性燥，但能开破而已，多用之大耗气血，虚者愈虚，病者愈甚，而于滋补何有哉？今世十妇九虚，非补不可，再用香附以耗之，寝成怯弱之证，是辨之不早，则危殆而难痊矣。妇人经脉不调，或气血两虚而身体素弱者，宜服此以调养之。经不通者，服一料即通；不调者，一月即调。素不孕者，服一月即孕。胎前间用一服，则胎固而安。产后用一服，以童便，酒化开调下，则无壅滞血运之候。多服之补虚活血，凡治产后诸病极稳。若急欲取效，以酒调化服。
古方八阵	其他	妇人	一三九	乌鸡丸	治妇人羸弱，血虚有热，经水不调，崩漏带下，骨蒸不能成胎等疾。乌骨白毛公鸡，一只，重二斤半许者，闭杀之，去毛杂，外用艾叶四两，青蒿四两，切碎，纳一半在鸡肚内，以小酒坛一个，入鸡并所剩蒿艾，用童便和水灌令没鸡二寸许，煮绝干，取出去骨，余俱同捣如薄饼，焙干为细末听用。南香附去毛净，一斤，分四分，用米泔，童便，酒，醋各浸一分，春秋一，二日，夏一日，冬四日，取出晒干，略炒。人参，熟地，当归酒浸洗，生地，川芎，白芍，各三两。黄耆，白术，川牛膝，柴胡，知母，丹皮，各二两。鳖甲醋浸炙黄，三两。白茯苓，二两半。秦艽，一两半。黄连炒，地骨皮，贝母，玄胡索，干姜炮焦，各一两。右俱为末，用酒，醋各半煮糊为丸，桐子大。每服五六十丸，渐加至百丸，温酒，米饮任下。忌煎炒辛辣等物及苋菜。
古方八阵	其他	妇人	百四十	又乌鸡丸	熟地，当归，白术，山药，山茱萸，枣肉，柿饼，莲肉，各四两。黄耆蜜炙，三两。鹿角胶，狗脊，杜仲，枸杞，莲须，香附，阿胶，川芎，各二两。乌药，一两半。右药制净，用乌骨鸡一只，闷杀之，干去毛去杂，连骨椎碎，用酒，醋各半同药煮熟，去骨烘干，共为末，即将余汁少入?打糊为丸。任意用引送下。
古方八阵	其他	妇人	一四一	东垣乌鸡丸	人参，怀生，怀熟，青蒿子去梗，香附四制，鳖甲，各三两。白术，枣仁肉，枸杞，麦冬，云苓，地骨皮去骨，丹皮去骨，白芍，各二两。归身，二两半。川芎，甘草，各一两。右先将诸药备完听用，乃取丝毛乌骨白公鸡一只，约重一斤许者，扑倒，去毛秽头足肠杂不用，将鸡切作四块。先以鳖甲铺铜锅底，次入杂药以免焦腐，渐渐加童便约至斗许，煮至极烂捞起，晒干为末。将鳖甲去裙，并鸡骨俱以原汁醮炙至干，为末，同前药炼蜜为丸，桐子大。每空心用清汤送下百余丸。
古方八阵	其他	妇人	一四二	＜秘方＞乌鸡煎丸	治妇人百病，白气虚劳，赤白带下。人参，官桂，地骨皮，各二两。茯苓，三两。黄耆蜜炙，当归，各六两。生地，熟地，香附，各四两。右将乌骨白鸡一只，男用雌，女用雄，笼住。将黄耆末和炒?丸如芡实，喂鸡二七日，将鸡缚死，干挦去毛，并肠杂令净，槌碎其骨，入前药于腹内缝密，用酒，醋各一瓶煮一宿，取去骨，焙干为末，用前汁打?糊丸，桐子大。每服五六十丸，空心盐汤下。
古方八阵	其他	妇人	一四三	万病丸	治月经瘀闭，脐腹作痛，及产后症瘕等病。干漆炒烟出青白为度，牛膝酒洗焙，各一两。右为末，生地黄汁一升，用砂锅慢火熬膏丸，桐子大。每服二十丸，空心米饮下。
古方八阵	其他	通用方	一四四	四君子汤	方在补阵一。治脾肺气虚诸证。
古方八阵	其他	通用方	一四五	六君子汤	方在补阵五。治脾胃虚弱，呕吐吞酸等证。
古方八阵	其他	通用方	一四六	五味异功散	方在补阵四。治脾胃虚寒，饮食少思等证。
古方八阵	其他	通用方	一四七	补中益气汤	方在补阵三十。治劳倦伤脾，外感不解，寒热疟痢，气虚不能摄血等证。
古方八阵	其他	通用方	一四八	四物汤	方在补阵八。治一切血虚劳弱之病。
古方八阵	其他	通用方	一四九	八珍汤	方在补阵十九。治气血两虚，调和阴阳。
古方八阵	其他	通用方	百五十	十全大补汤	方在补阵二十。治气血俱虚，补救元阳。
古方八阵	其他	通用方	一五一	归脾汤	方在补阵三二。治心脾虚损。
古方八阵	其他	通用方	一五二	人参理中汤	方在热阵一。温中，补脾胃虚寒诸证。
古方八阵	其他	通用方	一五三	逍遥散	方在补阵九二。治肝脾血虚，郁怒伤肝等证。
古方八阵	其他	通用方	一五四	加味逍遥散	方在补阵九三。治肝脾血虚发热等证。
古方八阵	其他	通用方	一五五	七味白术散	方在小儿七。治虚热作渴。
古方八阵	其他	通用方	一五六	六味地黄丸	方在补阵百二十。壮水制火之剂。
古方八阵	其他	通用方	一五七	八味地黄丸	方在补阵一二一。治命门火衰之剂。
古方八阵	其他	通用方	一五八	薛氏四神丸	方在热阵一五一。治脾胃虚寒泄痢。
古方八阵	其他	通用方	一五九	五积散	方在散阵三九。治感冒寒邪。
古方八阵	其他	通用方	百六十	参苏饮	方在散阵三四。治四时伤寒感冒。
古方八阵	其他	通用方	一六一	人参败毒散	方在散阵三六。治四时伤寒瘟疫。
古方八阵	其他	通用方	一六二	当归六黄汤	方在寒阵六五。治血热阴虚盗汗。
古方八阵	其他	通用方	一六三	柴胡清肝散	方在寒阵五九。治肝胆风热，疮疡，怒火寒热。
古方八阵	其他	通用方	一六四	栀子清肝散	方在寒阵六十。治肝胆三焦风热。
古方八阵	其他	通用方	一六五	八正散	方在寒阵百十五。治脏腑秘结，小便赤涩。
古方八阵	其他	通用方	一六六	五苓散	方在和阵一八二。治小便不利。
古方八阵	其他	通用方	一六七	犀角地黄汤	方在寒阵七九。治心火动血，及斑黄疮疹。
古方八阵	其他	通用方	一六八	导赤散	方在寒阵一二二。治心火及小肠热秘淋涩。
古方八阵	其他	通用方	一六九	桃仁承气汤	方在攻阵五。治瘀血小腹作痛，其人如狂。
古方八阵	其他	通用方	百七十	玉烛散	方在攻阵二四。治血虚有滞，经闭不通。
古方八阵	其他	通用方	一七一	肾著汤	方在热阵一二九。治肾虚身重腰冷。
古方八阵	其他	通用方	一七二	舒筋汤	方在和阵七七。治产后血滞作痛。
古方八阵	其他	通用方	一七三	交加散	方在方在和阵二五二。治产后口吐涎沫，不省人事。
古方八阵	其他	通用方	一七四	加味小柴胡汤	方在散阵二十。治乳母肝火发热。
古方八阵	其他	通用方	一七五	＜良方＞蜜稣煎	方在补阵六五。补虚润肺，止欬嗽。
古方八阵	其他	通用方	一七六	柴胡石膏汤	方在散阵二三。治少阳阳明外感挟火，发热头痛。
古方八阵	其他	通用方	一七七	都梁丸	方在散阵七七。治胎前产后伤风头痛。
古方八阵	其他	通用方	一七八	瓜子仁汤	方在外科一六四。治产后瘀血，肠痈，腹中痛。
古方八阵	其他	通用方	一七九	子和通经散	方在攻阵四六。治气逆经闭。
古方八阵	其他	通用方	百八十	二神散	方在寒阵八七。治吐血，血崩下血。
古方八阵	其他	通用方	一八一	小蓟饮子	方在寒阵百二。治下焦结热，溲血崩淋。
古方八阵	其他	通用方	一八二	海藏愈风汤	方在和阵二一七。治一切失血及产后搐搦。
古方八阵	其他	通用方	一八三	锁精丸	方在方在固阵二六。治白浊白带。
古方八阵	其他	通用方	一八四	青娥丸	方在补阵一四三。治肾虚腰痛。
古方八阵	其他	通用方	一八五	独参汤	方在补阵三五。治诸气虚脱。
古方八阵	其他	通用方	一八六	夺命散	方在补阵三六。治阳邪伤气暴脱，烦躁发渴。
古方八阵	其他	小儿	一	＜秘旨＞补脾汤	治小儿久病，面黄肌瘦，咬牙目劄，头发稀少，误药所致。人参，白术，各一钱。白芍药酒炒，白茯苓，各八分。川芎，陈皮，各六分。炙甘草，黄耆蜜炙，当归，各四分。右每服二三钱，姜，水煎。
古方八阵	其他	小儿	二	调中汤	治伤乳食泻后，脾胃虚哕吐泻。人参，茯苓，干姜炒，藿香，白术，甘草炙，木香，丁香，香附炒去毛，砂仁，等分。右水煎。食前服。
古方八阵	其他	小儿	三	调中丸	治脾胃虚寒吐泻。人参，白术炒，甘草炒，各五钱。干姜炮，四钱。右为末，蜜丸，绿豆大。每服二三十丸，白汤下。薛按云：前二方乃本经自病之药，即人参理中丸也。若肾水侮土而虚寒者，当加半夏，茯苓，陈皮，或呕吐，更加藿香，泄泻加木香。
古方八阵	其他	小儿	四	人参理中丸	治中气虚热。人参，白术炒，炙甘草，等分。右为末，姜汁糊丸，绿豆大。每服二三十丸，白汤下。
古方八阵	其他	小儿	五	＜局方＞观音散	治内伤呕逆吐泻，不进饮食，渐至羸瘦。人参，一两。神?炒，茯苓，炙甘草，绵黄耆，白术炒，白扁豆炒，木香，各一钱。石莲肉去心，钱半。右为末。每服一二钱，入藿香三叶，姜，枣，水煎服。
古方八阵	其他	小儿	六	助胃膏	治脾胃虚寒，吐泻，饮食不化等证。人参，白术炒，茯苓，甘草炙，丁香，各五钱。山药，一两，炒。砂仁，四十个。木香，三钱。白豆蔻，十四个。肉豆蔻?煨，四个。一方无木香，名香砂助胃膏。右为末，蜜丸，芡实大。每服十丸，米饮化下。
古方八阵	其他	小儿	七	钱氏七味白术散	一名人参白术散。治虚热而渴。人参，白术，白茯苓，炙甘草，藿香，木香，各一钱。干葛，二钱。右为末。每服三钱，水煎温服。如饮水多，多服之为妙。按：此方治小儿虚热而渴，如无气滞吐泻等证，则当减去木香，藿香，以避燥而耗气。
古方八阵	其他	小儿	八	白术散	方在和阵三十。治自汗盗汗极效。
古方八阵	其他	小儿	九	太和饼	人参，白术，白茯苓，各五钱。山药炒，四钱。木香，炙甘草，各一钱。肉果?煨，四个。白豆蔻，十四个。砂仁，十四个。山楂肉，一两。使君子肉，六十个。炼蜜捣和为小饼。量儿大小与服。或再对证加减药味用之。
古方八阵	其他	小儿	十	团参散	治心虚血热，自汗盗汗。人参，当归，等分。右为末。用雄猪心一个，切三片，每服二钱，以猪心一片煎汤调服，或用水煎服亦可。
古方八阵	其他	小儿	十一	止汗散	一名败蒲散。治睡而自汗。故蒲扇，烧存性。右为末。每服三钱，温酒调下。
古方八阵	其他	小儿	十二	调元散	治小儿变蒸，脾弱不乳，吐乳多啼。人参，白术，陈皮，厚朴制，香附，各一钱。炙甘草，藿香，各五分。右每服一二钱，姜，枣煎服。
古方八阵	其他	小儿	十三	平和饮子	治小儿变蒸，于三月后，每三日进一服，可免百病，百日内宜服。人参，一钱半。白茯苓，一钱。炙甘草，五分。升麻，二分。右咀，水半盏，煎三分。不时服。弱者加白术一钱。
古方八阵	其他	小儿	十四	调气散	治变蒸吐泻，不乳多啼，欲发慢惊。人参，陈皮，木香，藿香，香附，炙甘草，各一钱。右为末。每服一钱，姜，枣，水煎服。
古方八阵	其他	小儿	十五	钱氏当归散	治夜啼不乳。人参，当归，白芍药，各二钱半。炙甘草，钱二分。桔梗，陈皮，各一钱。右每服一二钱，水煎灌之。
古方八阵	其他	小儿	十六	＜提要＞当归散	治变蒸有寒无热。当归，二钱。人参，炙甘草，木香，官桂，各一钱。右每服二三钱，姜，枣，水煎。
古方八阵	其他	小儿	十七	人参黄连散	治心经蕴热夜啼。人参，二钱半。黄连，钱半，炒。炙甘草，五分。竹叶，二十片。右姜，水煎服。
古方八阵	其他	小儿	十八	无择灯花散	治心躁夜啼。灯花，二三颗。右研细，用灯草煎汤调涂口中，乳汁送下，日三服。一法用灯花涂乳上，令儿吮之。如无灯花，用灯草烧灰，加辰砂少许亦妙。一法用灯花七枚，硼砂一字，辰砂少许，蜜调涂唇上，立安。
古方八阵	其他	小儿	十九	＜宝鉴＞天麻散	治小儿急慢惊风，发热抽搐，痰涎壅盛，或貏土虚弱，肝木乘侮，吐泻不食，嗜卧困倦。半夏，七钱。天麻，二钱半。甘草炙，白茯苓，白术，各三钱。右为末。每服一二钱，姜枣汤调服。
古方八阵	其他	小儿	二十	汤氏异功散	止渴，消暑，生津，补脾胃。猪苓，泽泻，各三钱。人参，白术，茯苓，各五钱。陈皮，二钱半。朱砂，一钱。右为末，蜜丸，芡实大。每服一丸，灯心竹叶汤化下。
古方八阵	其他	小儿	二一	柴胡散	治变蒸骨热，心烦啼叫不已。人参，炙甘草，麦冬，各二钱。龙胆草，酒炒黑。防风，各一钱。柴胡，五分。右每服二三钱，水煎。
古方八阵	其他	小儿	二二	柴苓散	治壮热来去。柴胡，赤茯苓，人参，麦冬，甘草，各半两。黄芩，一两。右每服二三钱，入小麦二十粒，青竹叶三片，水煎服。
古方八阵	其他	小儿	二三	惺惺散	治小儿伤寒时气，风热头痛目眵，多睡痰壅，欬嗽喘急，或痘疹已出未出，疑似之间。人参，白术炒，茯苓，甘草，北细辛，川芎，桔梗炒，各等分。右为末。每服一钱，入薄五叶，水煎服。一方有防风，天花粉。
古方八阵	其他	小儿	二四	星苏散	治诸风口噤不语。南星，略炮，切。右每服五七分，紫苏五叶，姜四片，水煎入雄猪胆少许。温服。
古方八阵	其他	小儿	二五	钱氏黄龙散	治发热不退，或往来寒热。柴胡，五钱。赤芍药，三钱。黄芩炒，甘草炙，各二钱。右每服二三钱，姜，枣，水煎。
古方八阵	其他	小儿	二六	人参羌活散	治伤风惊热。人参，羌活，川芎，白茯苓，柴胡，前胡，独活，桔梗，枳壳，地骨皮，天麻，各等分。炙甘草，减半。右用生姜薄荷水煎。治惊热加蝉蜕。
古方八阵	其他	小儿	二七	牛黄散	治温热壮热，或寒热往来。牛黄研，甘草，各半两。柴胡，栀子酒炒，龙胆草酒炒，黄芩炒，各二钱半。右为末。每服五七分，以金银薄荷汤调下。
古方八阵	其他	小儿	二八	钱氏生犀散	治心经风热。犀角镑，三钱。柴胡，葛根，赤芍药，地骨皮，各一两。甘草，五钱。右为末。每服一二钱，水煎。
古方八阵	其他	小儿	二九	二黄犀角散	治温热心神不安，火腑秘结。犀角屑，大黄酒浸蒸，钩蒸钩，栀子仁，甘草，黄芩，等分。右为末。每服五七分，热汤调下，量儿加减。
古方八阵	其他	小儿	三十	柴胡饮子	解肌热蒸热积热，或汗后余热，脉洪实弦数，大便坚实者。柴胡，人参，各五分。黄芩，芍药，各七分。当归，一钱。甘草，四分。大黄，八分。右每服一二钱，水煎。按：此方用药颇善，但大便如常者，勿得轻用大黄。
古方八阵	其他	小儿	三一	地骨皮散	治虚热壮热。地骨皮，知母，人参，柴胡，茯苓，半夏，甘草，等分。右姜，水煎。有惊热，加蝉蜕，天麻，黄芩。
古方八阵	其他	小儿	三二	天麻定喘饮	治喘嗽惊风。天麻，防风，羌活，白术，甘草炒，人参，桔梗，川芎，半夏?，等分。右每服二三钱，水煎服。
古方八阵	其他	小儿	三三	补肺散	一名阿胶散。治肺虚恶心喘急，久患欬嗽有痰。阿胶，两半，炒。鼠粘子炒，马兜铃，各半两。杏仁，七粒。糯米，一两。甘草，三钱。右每服二三钱，水煎服。
古方八阵	其他	小儿	三四	钱氏阿胶散	治小儿肺病，欬嗽喘急，或欬而哽气，喉中有声。阿胶蛤粉炒，一两。鼠粘子炒香，二钱半。炙甘草，一钱。马兜铃，半两。杏仁，七个，去皮尖。糯米，一两。右每二三钱，水煎。
古方八阵	其他	小儿	三五	丹溪保和丸	治饮食酒积停滞胸膈，痞满腹胀。神?炒，陈皮，半夏，茯苓，各一两。山楂肉蒸晒，三两。连翘，萝卜子炒，各五钱。右为末，粥丸，绿豆大。一方尚有炒麦芽一两，黄连五钱。
古方八阵	其他	小儿	三六	大安丸	治证同前。即前保和丸加白术二两。
古方八阵	其他	小儿	三七	杨氏消食丸	治乳食过多，胃气不能消化。砂仁，陈皮，神?炒，麦芽炒，三棱，蓬术，各半两。香附炒，一两。右为末，?糊丸，麻子大。白汤送下，量儿加减。
古方八阵	其他	小儿	三八	消乳丸	治呕吐，消乳食。脉沉者，伤食不化也。香附炒，砂仁，陈皮，神?炒，炙甘草，麦芽炒，等分。右为末，米糊丸黍米大。每服二十丸，姜汤下。
古方八阵	其他	小儿	三九	白饼子	治伤食腹中有癖，呕吐肚疼。先用此药一服，推下食积，然后调治，不可服冷药。滑石，轻粉，半夏汤浸焙，南星，各一钱。巴豆，二十四粒，去皮膜，用水一升煮干，研烂。右为末，糯米饭丸，绿豆大。捻作饼，每服二三饼，煎?白汤，紫苏汤下，忌热物，量儿加减。薛曰：凡用此方及利惊丸，紫霜丸，三味牛黄丸，褊银丸之类，乃斩关夺门，起死回生之重剂也，必审形病俱实，方可施之，恐至失手，命在反掌。经云：邪之所凑，其气必虚。留而不去，其病乃实，实者病气实，而形气则虚也。东垣先生云：形病俱实者，当泻不当补；形病俱虚者，当补不当泻。治者审焉。
古方八阵	其他	小儿	四十	宣风散	治湿痰，去积滞，通秘结，攻黑陷里实，以代百祥丸，牛李膏。槟榔，二个。陈皮，甘草，各五钱。牵牛，四两，半生半炒，取头末一两。右为末。每服一钱，量大小增减与服，白汤调下。一方有大黄，木香，连前三味煎成后，加牵牛末调服。
古方八阵	其他	小儿	四一	人参养胃汤	治外感风寒，内伤生冷，寒热如疟，或呕逆恶心。人参，厚朴姜制，苍术炒，半夏制，草果仁，藿香，茯苓，各五钱。橘红，二钱半。炙甘草，二钱。右每服二三钱，姜三片，乌梅一个，水煎。
古方八阵	其他	小儿	四二	人参安胃散	治脾胃虚弱，伤热乳食，呕吐泻痢。人参，一钱。黄耆，二钱。生甘草，炙甘草，各五分。白芍药酒炒，七分。白茯苓，四分。陈皮，三分。黄连炒，一分。右每服二三钱，水煎。
古方八阵	其他	小儿	四三	生附四君汤	治吐泻不思乳食，凡虚冷病，宜先与数服以正胃气。人参，白术，茯苓，炙甘草，附子，木香，橘红，等分。右为末。每服一二钱，姜，枣，水煎服。
古方八阵	其他	小儿	四四	酿乳法	治胃虚吐泻，睡中吐舌摇头，呕乳，额上汗流，惊啼面黄，令儿饥饮。人参，藿香，木香，沉香，陈皮，神?炒，麦芽炒，各等分。丁香。右每服四五钱，姜十片，紫苏十叶，枣三枚，水煎。每服半盏。令母食后捏去旧乳方服，卧少时却与儿饮。按：小儿不能饮药者，凡用补泻诸剂皆宜此法。
古方八阵	其他	小儿	四五	银白散	治胃虚吐泻。糯米炒，二两半。扁豆蒸，二两。白术炒，一两。炙甘草，三钱。丁香，藿香，各二钱。右为末。紫苏米饮调下。＜直指方＞加炮白附子，全蝎，木香，石莲子，姜，水煎。
古方八阵	其他	小儿	四六	朱君散	治吐泻后而为惊为泻及粪青者。人参，白术，茯苓，炙甘草，钩藤钩，朱砂，各一钱。麝香，半分。灯心，一团。右为末。每服一钱，白汤调下。
古方八阵	其他	小儿	四七	二顺散	治中暑霍乱吐泻，烦闷燥渴，小便赤涩，便血肚疼。白术，炙甘草，茯苓，猪苓，泽泻，干姜炒，肉桂，杏仁去皮尖炒，各等分。右为末。每服五七分，不拘时水调下，或用水煎服。
古方八阵	其他	小儿	四八	香朴散	治积冷呕吐。藿香叶，厚朴姜汁炒，陈皮，各七钱。半夏汤泡七次，一两。炙甘草，一钱。右每服三钱，姜，枣，水煎。泻甚者，加木香，肉荳蔻。
古方八阵	其他	小儿	四九	沉香散	顺胃气，止呕吐。茯苓，二钱。沉香，丁香，木香，藿香，厚朴，炙甘草，各一钱。右为末。每服一字，米饮汤调服。
古方八阵	其他	小儿	五十	玉露散	治伤热吐泻。石膏煆，寒水石，各五钱。甘草，一钱半。右为末。每服五分，白汤调下。
古方八阵	其他	小儿	五一	六神散	治面青啼哭，口出气冷，或泄泻不乳，腹痛曲腰，四肢厥冷。人参，白术炒，山药炒，各五钱。炙甘草，二钱。白茯苓，白扁豆炒，各一两。右为末。每服二三钱，姜，枣，水煎。
古方八阵	其他	小儿	五二	香橘饼	治伤冷积泻。木香，青皮，各一钱。陈皮，二钱半。厚朴，神?炒，麦芽炒，各半两。右为末，蜜和为饼。每服一枚，米饮调下。
古方八阵	其他	小儿	五三	钱氏黄芩汤	治挟热下痢，头痛胸满大汤，或寒热?痛，脉洪大而实者。黄芩，一两半。芍药，甘草炒，各一两。右每服二三钱，姜，水煎。如呕，加半夏二钱。
古方八阵	其他	小儿	五四	涩肠散	治小儿久痢，肠头脱出。诃子炮，赤石脂，龙骨，各等分。右为末，腊茶少许和药掺肠头上，绢帛揉入。
古方八阵	其他	小儿	五五	破故纸散	治膀胱虚冷，夜间遗尿，或小水不禁。破故纸炒。右为末。每服一钱，热汤调下。
古方八阵	其他	小儿	五六	陈氏肉豆蔻丸	治泻痢水谷，或淡黄或白，不能止者。肉豆蔻，诃子肉，白龙骨，各半两。木香，砂仁，各二钱。赤石脂，枯白矾，各七钱半。右为细末，?糊为丸，黍米大。周岁儿每服三五十丸，三岁儿服百丸，温米饮下。泻甚者，煎木香散或异功散送下，不止，多服。薛按：前方治阳气虚寒肠滑之涩剂，盖肾主大便，若因肾气不固而致前证者，宜用木柏散送四神丸；如不应，急煎六君子汤送四神丸补之，盖豆蔻丸涩滞之功多，补益之功少也。
古方八阵	其他	小儿	五七	宁神汤	治心虚火盛，热躁惊搐等证。人参，当归身，生地，麦冬，各一钱。山栀仁，黄连炒，炙甘草，各二钱。石菖蒲，三分。辰砂，入二分。右加灯心半钱，水一盏，煎七分，调辰砂搅匀。食后温服。
古方八阵	其他	小儿	五八	当归养心汤	治心虚惊悸。归身，麦冬，生地酒洗，人参，炙甘草，升麻少用。水一钟半，加灯草一团，煎七分。食远服。
古方八阵	其他	小儿	五九	钱氏养心汤	治心血虚怯，惊痫，或惊悸怔忡，盗汗无寐，发热烦躁。人参，黄耆，远志，当归，川芎，枣仁，五味子，柏子仁，肉桂，白茯苓，茯神，半夏?，各三钱。炙甘草，四钱。右每服二三钱，姜，水煎。
古方八阵	其他	小儿	六十	茯神汤	治胆气虚寒，头痛目眩，心神恐惧，或是惊痫。人参，黄耆炒，枣仁炒，熟地，白芍炒，柏子仁炒，五味子炒，茯神，各一两。桂心，甘草炒，各五钱。右每服二三钱，水煎。
古方八阵	其他	小儿	六一	清神汤	治惊痫，心虚血热。犀角镑屑，远志姜汁焙，白藓皮，石菖蒲，人参，甘草，等分。右为末。每服五七分，麦门冬煎汤调服。
古方八阵	其他	小儿	六二	钱氏酸枣仁汤	治心肺虚热，烦躁惊啼，痘疹血热血燥等证。枣仁，炙甘草，人参，生地，麦冬，当归身，栀子仁，等分。右加灯心，水一盏，煎六分。温服。
古方八阵	其他	小儿	六三	黑附子汤	治慢脾风四肢厥冷。附子炒去皮，三钱。木香，人参，各一钱半。白附子，一钱。炙甘草，五分。右为散。每服三钱。姜五片，水煎。若手足即温，即止后服。
古方八阵	其他	小儿	六四	钩藤散	治吐利，脾胃气虚，慢惊生风。钩藤钩，人参，天麻，蝎尾去毒，防风，蝉壳，各半两。麻黄，僵蚕炒，炙甘草，川芎，各二钱半。麝香，五分。右咀。每服二三钱，水煎服。虚寒加附子一钱。薛按：慢惊之证属脾胃亏损所致，前方乃辛温散表之药而无调补之功，须审用之。
古方八阵	其他	小儿	六五	钩藤饮子	治小儿一切惊风潮搐，目视昏迷。钩藤钩，防风，独活，天竺黄，羌活，各三钱。麻黄，升麻，甘草，草龙胆，各二钱。川芎，三钱。蝉退，五个，去头足。右每服二三钱，姜，枣，水煎服。薛立斋曰：按右方若外感风寒，形证俱实者宜用之。若形气虚而病气实者，宜用惺惺散加钩藤，麻黄；若外邪少而形丙俱虚者，宜异功散。
古方八阵	其他	小儿	六六	杨氏钩藤饮	治小儿脏寒夜啼，阴极发躁。钩藤钩，茯神，茯苓，当归，川芎，木柏，各一钱。甘草，五分。右每服二钱，姜，枣，水煎服。＜撮要＞方有芍药一钱。若心经有热，脸红便赤，去木香，加朱砂末一钱，木通汤下。
古方八阵	其他	小儿	六七	薛氏抑肝散	治肝经虚热发搐，或发热咬牙，或惊悸寒热，或木乘土而呕吐痰涎，腹胀少食，睡不安。软柴胡，甘草，各五分。川芎，八分。当归，白术炒，茯苓，钩藤钩，各一钱。右水煎，子母同服。以蜜丸，名抑青丸。
古方八阵	其他	小儿	六八	大青膏	治伤风痰热发搐。天麻，青黛，各一钱。白附子煨，乌蛇酒浸取肉焙，蝎尾，各五分。天竺黄，麝香，各一字。右为末，生蜜丸，豆大。每用半粒，薄荷汤化下。
古方八阵	其他	小儿	六九	地黄清肺饮	治肺热疳蚀穿孔，或生瘜肉，或鼻外生疮。桑白皮，半两，炒。紫苏，前胡，赤茯苓，防风，黄芩，当归，天门冬，连翘，桔梗，生地，甘草炙，各二钱。每服五七钱，水煎服，次用化丸。
古方八阵	其他	小儿	七十	甘草汤	治撮口。甘草生用，一钱。右水煎，以棉毬蘸吮，令出痰涎，却以猪乳点入口中即瘥。
古方八阵	其他	小儿	七一	＜秘要＞安神丸	治心血虚而睡中惊悸，或受惊吓而作。人参，枣仁，茯神，半夏，各一钱。当归，芍药炒，橘红各七分。五味子，五粒，杵。炙甘草，三分。右为末，姜汁糊丸，芡实大。每服一丸，生姜汤下。
古方八阵	其他	小儿	七二	七味安神丸	治心经蕴热惊悸。黄连，当归身，麦门冬，白茯苓，甘草，各半两。朱砂，飞一两。冰片，二分半。右为末，汤浸蒸饼和豮猪心血捣丸，黍米大。每服十丸，灯心汤下。
古方八阵	其他	小儿	七三	十味安神丸	治惊。人参，茯神，麦门冬，山药，各二钱。片脑，一分。龙齿，二钱。朱砂，甘草，寒水石，各五分。金薄，二片。右为末，蜜丸，鸡豆大。灯心汤调下。一方有马牙硝。
古方八阵	其他	小儿	七四	朱砂安神丸	方在寒阵一四二。清心火，养血安神。
古方八阵	其他	小儿	七五	钱氏安神丸	方在寒阵一四三。除火邪热渴，清心化痰。
古方八阵	其他	小儿	七六	安神镇惊丸	惊退后调理，安心神，养气血，和平预防之剂也。天竺黄另研，人参，南星姜制，茯神，各五钱。当归，枣仁炒，麦冬，生地，芍药炒，各三钱。黄连姜汁炒，薄荷，木通，山栀炒，朱砂另研，牛黄另研，龙骨煆，各二钱。青黛，一钱，另研。右为末，蜜丸，绿豆大。每服三五丸，量儿大小加减，淡姜汤送下。
古方八阵	其他	小儿	七七	万氏龙脑安神丸	治惊痰，及痘中昏闷谵妄良方。大辰砂，一钱，飞。牛黄，一分。龙脑，半分。右研细末，取豮猪心血，小猪尾尖血，和丸如绿豆大。每服一丸或二三丸，新汲水化下，或灯心汤，紫草汤俱可下。
古方八阵	其他	小儿	七八	镇心丸	治急惊化痰镇心。朱砂，龙齿，牛黄，各一钱。铁粉，人参，茯苓，防风，琥珀，各二钱。全蝎，七枚，焙。右为末，蜜丸，桐子大。每服一二丸，薄荷汤送下。
古方八阵	其他	小儿	七九	金薄镇心丸	治风壅痰热，心神不宁，惊悸烦渴，唇焦颊赤，夜卧不安，谵语狂妄。金薄，十二贴，为衣。朱砂，一两，飞。人参，白茯苓，甘草，各半两。山药，一两半。牙硝，一钱半。麝香，五分。片脑，一分。右为末，炼蜜丸，每一钱作十丸，以金薄为衣。每服一丸，薄荷汤化下，或含化亦可。
古方八阵	其他	小儿	八十	辰砂膏	治眼闭口噤，啼声不出，吮乳不得，口吐白沫。辰砂，二钱。硼砂，马牙硝，各一钱半。玄明粉，全蝎，珍珠，各一钱。麝香，一分。右为末。每服一豆许，诸惊，薄荷汤下；潮热，甘草汤下；月内者，用乳汁调涂乳头令吮之。
古方八阵	其他	小儿	八一	琥珀散	治急慢惊风，涎潮昏冒，惊搐目瞪，内钓腹痛，或惊痫时发。琥珀，牛黄，胆星此当倍用，白附子，天麻，僵蚕炒去丝嘴，代赭石，全蝎，蝉蜕，乳香，各一钱。朱砂，一钱半。右为末。每服一二分，白汤调下。
古方八阵	其他	小儿	八二	＜千金＞龙胆汤	治月内脐风撮口，四肢惊掣，发热吐乳；及客忤鬼气惊痫，加人参，当归。龙胆草炒黑，钩藤钩，柴胡，黄芩炒，芍药炒，桔梗，茯苓，甘草，大黄煨，各二钱半。蜣螂，二枚，去翅足。右为末。每服一二钱，水煎，量儿加减。
古方八阵	其他	小儿	八三	梅花饮	治五脏积热，喉中有痰，面色赤白，鼻流清涕，气逆喘急，目赤欬嗽，或因惊夜啼。硼砂，马牙硝，芒硝，辰砂，各一钱。人参，二钱。甘草，五分，片脑，半分。麝香，一分。右为末。磁器收贮，每服半匙，麦冬汤调服，或薄荷汤亦可。
古方八阵	其他	小儿	八四	擦牙通关散	治风搐关窍不通，痰塞中脘，留滞百节。南星，二钱。麝香，一字，牙皂，二钱，烧存性。僵蚕，一钱。赤脚蜈蚣，一条。右为末。姜汁蘸药少啐擦牙，或调服二三点，涎自出。
古方八阵	其他	小儿	八五	陈氏抱龙丸	治风痰壅盛，或发热欬嗽，或发惊搐等证。胆星九制，四两。天竺黄，一两。雄黄，朱砂，各五钱。麝香，五分，另研，或减半亦可。右为细末，用大甘草一斤煮极浓汁捣丸，每两作二十丸，阴晾干。用薄荷汤或灯草汤下一二丸。此方加牛黄四钱，即名牛黄拘龙丸。加琥珀，即名琥珀抱龙丸。
古方八阵	其他	小儿	八六	至圣保命丹	治胎惊内钓，肚腹紧硬，啼叫不安，乃急惊风，眼目上视，手足抽搐，不省人事。全蝎，十四个，去毒。防风，二钱。炮南星，白附子，蝉蜕，僵蚕炒去丝嘴，天麻，朱砂，各一钱。麝香，五分。金箔。右为末，米糊和，每两作四十丸。每服一丸，白汤化下。有热者，以南星易炮星。此方去天麻，加琥珀，捏成锭，以薄荷汤磨服，即名保生锭子，亦名太乙保生丹，治慢惊尚有阳证者。
古方八阵	其他	小儿	八七	定命丹	治天钓撮口，通利痰热。全蝎，七枚。天麻，南星炮，白附子，各二钱半。朱砂，青黛，各一钱半。轻粉，麝香，各五分。片脑，一字。右为末，米糊丸，绿豆大。每服一二丸，荆芥薄荷汤下，可先研半丸吹入鼻中。
古方八阵	其他	小儿	八八	九还金液丹	此药有斡旋造化之功，专治男妇痰盛气急，中风不语，口眼歪斜，左瘫右痪，牙关紧急，及小儿急惊风，手足抽搐，不省人事，痰多气急等证，功效不可尽述。胆星九制者，二两。朱砂飞，一两。生半黄，五钱。僵蚕，五钱，炒。牙皂去皮弦炒焦，三钱。冰，麝，各五分。小麦?炒熟，炼蜜和匀捣丸，茨实大，金薄为衣，黄蜡区收藏。如大人牙关紧急，先以通关散开其窍，随用淡姜汤下一二丸。若治小儿，用薄荷汤化下一丸。
古方八阵	其他	小儿	八九	胆星天竺丸	治小儿痰涎上壅，喘嗽不休。胆星，一两。天竺黄，三钱。半夏姜制，白附子汤泡去皮脐，各五钱。天麻，防风，各二钱。辰砂，一钱，飞。右为末，甘草汤为丸，芡实大。每服一丸，空心薄荷汤或淡姜汤下。
古方八阵	其他	小儿	九十	陈氏温白丸	驱风豁痰定惊。人参，防风，白附子生用，真僵蚕炒，全蝎焙，各一钱。南星汤泡七次焙，天麻，各二钱。右用末，水糊丸，桐子大。每服三五丸，姜汤下。
古方八阵	其他	小儿	九一	粉红丸	治小儿心虚，困卧惊动，痰涎不利，或发热痰嗽等证。天竺黄，五钱。天南星，朱砂，各一钱半。冰，胭脂，各一钱。右以牛胆汁和丸，芡实大。每服一丸，砂糖汤下。
古方八阵	其他	小儿	九二	钱氏牛黄丸	治风痫，因汗出风邪乘虚而入，痰涎迷闷，手足搐掣。牛胆南星，全褐焙，蝉蜕，各二钱半。防风，白附子生用。天麻，僵蚕炒，各一钱半。麝香，半字。右为末，枣肉和丸，加水银半钱，同研细丸，绿豆大。每服一二丸，荆芥生姜汤下。
古方八阵	其他	小儿	九三	＜杂著＞牛黄丸	治小儿惊风，中风五痫天吊客忤，潮热，痰涎壅盛等证。白花蛇酒浸，白附子，川乌，全蝎，天麻，薄荷，雄黄，各五钱。朱砂，二钱。牛黄，麝香，各一钱。冰片，五分。右各另研为极细末，和匀，用麻黄煎酒捣丸，芡实大。每服一丸，薄荷汤下。
古方八阵	其他	小儿	九四	万氏牛黄清心丸	治心热神昏。黄连生，半两。黄芩，山栀仁，各三钱。郁金，二钱。辰砂，一钱半。牛黄，二分半。右为细末，脑雪调?糊丸，如黍米大。每服七八丸，灯心汤下。
古方八阵	其他	小儿	九五	三味牛黄丸	治惊热，消疳积。雄黄飞，牵牛，各一钱。天竺黄，二钱。右为末，?糊丸，粟米大。每服五七丸，薄荷水下。
古方八阵	其他	小儿	九六	凉惊丸	治惊疳热搐睛赤，潮热痰涎，牙关紧急。龙胆草炒焦，防风，青黛，各三钱，钩藤钩，二钱。黄连炒，五钱。龙脑，一钱。牛黄，麝香，各二分。右为末，?糊丸，粟米大。每服十丸，煎金银花汤下。
古方八阵	其他	小儿	九七	利惊丸	治急惊。天竺黄，二钱。轻粉，青黛，各一钱。黑牵牛炒，五钱。一方无天竺黄。右为末，炼蜜丸，豌豆大。每岁一丸，薄荷水化下。
古方八阵	其他	小儿	九八	钱氏抑青丸	治肝热急惊搐搦。羌活，川芎，当归，防风，龙胆草，等分。右为末，炼蜜丸，芡实大。每服一二丸，竹叶汤入砂糖化下。此方加大黄，栀子仁，即名泻青丸。
古方八阵	其他	小儿	九九	化痰丸	治惊搐喉内痰响者暂用。胆星，半夏制，礞石制，枳实，各二两。麝香，三分。右为末，姜汁糊丸，绿豆大，朱砂为衣。姜汤研化，量送。
古方八阵	其他	小儿	百	比金丸	治惊痫先用此药。人参，远志姜制取肉炒，白茯苓，南星，川芎，石菖蒲细密者，天麻，朱砂，青黛，琥珀，各一钱。麝香，一字。右为末，蜜丸，桐子大。每服一二丸，金银薄荷汤下。
古方八阵	其他	小儿	百一	虎睛丸	治惊痫邪气入心。虎睛细研，远志姜汁浸，犀角镑屑，石菖蒲，大黄湿纸包煨，麦冬，等分。蜣螂去足翅炒，三枚。右为末，米糊丸，梧子大。每服一二丸，竹叶煎汤或金银薄荷汤下。
古方八阵	其他	小儿	百二	五痫丸	一名五色丸。治五痫。朱砂，珍珠，各五钱。雄黄，一两。水银，二钱半。黑铅，三两，同水银结成砂。右为末，炼蜜丸麻子大。每服三四丸，煎金银薄荷汤下。
古方八阵	其他	小儿	百三	断痫丹	治五痫瘥后复发，证候多端，连绵不除者。黄耆蜜炙，钩藤钩，细辛，炙甘草，各半两。蛇蜕，二寸，酒炙。蝉蜕，四个。牛黄，一钱，另研。右为末，煮枣肉丸，麻子大。煎人参汤下，每服数丸，量儿加减。
古方八阵	其他	小儿	百四	消风丸	治风痫先宜此药。胆星，二钱。羌活，独活，防风，天麻，人参，荆芥，川芎，细辛，各一钱。右为末，蜜丸，桐子大。每服二丸，薄荷紫苏汤调化下。
古方八阵	其他	小儿	百五	妙圣丹	治食痫，因惊而停食吐乳，寒热，大便酸臭是也。赭石煆醋淬，二钱半。巴霜，三分。朱砂，雄黄，蝎梢，各一钱。轻粉，麝香，各一匙，杏仁微炒，二钱。右为末，枣肉丸，梧子大。每服一二丸，木贼草煎汤送下。
古方八阵	其他	小儿	百六	褊银丸	治癫痫膈热，风涎壅盛，腹胀喘促，实滞者。巴豆，水银，各五钱。京墨，八钱，火烧醋淬。黑铅，二钱半，水银煎。麝香，五分，另研。右为末，陈米粥丸，绿豆大。每服二三丸，煎薄荷汤下。
古方八阵	其他	小儿	百七	薛氏紫河车丸	治癫痫。紫河车，肥大者一具。人参，当归，二味酌用，为末。右将河车研烂，入二药捣丸，桐子大。每服五七十丸，日进三服，人乳化下。按：此方凡先天不足，后天亏败者，俱可随宜增用药物，照此制服，无不可也。然河车必用酒炖熟方善，虽薛氏之意用其生气，但生者腥腻，恐不利于胃气。且此物既离本体，尚何生气之有？亦不过取其应求之性味，为血气之资而已。矧人之血气，本皆热物之所养成，故饮食之类，凡生用热用，其补泻有甚相远者，岂熟之即无益，而生之果无碍耶？余故曰热之为宜。
古方八阵	其他	小儿	百八	大芜荑汤	治小儿脾疳，发热作渴，少食，大便不调，发黄脱落，面黑，鼻下生疮，能乳嗜土等证。芜荑，山栀，各五分。当归，白术，茯苓，各四分。柴胡，麻黄，羌活，各三分。防风，黄连，黄檗，炙甘草，各二分。右作二剂，水煎服。
古方八阵	其他	小儿	百九	生熟地黄汤	治疳眼闭合不开。生地黄，熟地黄，各半两。川芎，赤茯苓，枳壳，杏仁去皮，川黄连，半夏?，天麻，地骨皮，炙甘草，各二钱半。右每服二三钱，黑豆十五粒，姜，水煎服。
古方八阵	其他	小儿	百十	兰香散	治鼻疳赤烂。兰香叶，二钱，烧灰。铜青，轻粉，各五分。右为末干贴。
古方八阵	其他	小儿	百十一	四味肥儿丸	治小儿食积五疳，目生云翳，牙根腐烂，口舌生疮，发热体瘦，肚大筋青，发稀成穗，或白秃疮疥，小便澄白等证。芜荑，神?炒，麦芽炒，黄连，各等分。右为末，猪胆汁丸，黍米大。每服二三十丸，木通煎汤下。
古方八阵	其他	小儿	百十二	六味肥儿丸	消疳化虫退热。黄连，陈皮，川楝子去核炒，神?炒，麦檗炒，各一两。白芜荑，半两。右为末，糊丸麻子大。每服一二十丸，空心米饮吞下。薛氏曰：前方又治脾疳饮食少思，肌肉消瘦，肚大颈细，发稀成穗，项间结核，发热作渴，大便酸臭，嗜食泥土，或口鼻头疮，肚见青筋，囓齿便白。五疳用此丸加干蟾一两尤妙。
古方八阵	其他	小儿	百十三	七味肥儿丸	治小儿食积五疳，颈项结核，发稀成穗，发热作渴消瘦等证。黄连炒，神?炒，木香，各一两半。槟榔，二十个。使君子酒浸，麦芽炒，各四两。肉豆蔻炮，二两。?糊丸，麻子大。每服三五十丸，米饮下，良久，用五味异功散一服以助胃气。
古方八阵	其他	小儿	百十四	芦荟肥儿丸	治疳热。芦荟，龙胆草酒洗，木香，人参，使君子肉，蚵蚾酥炙去研足即土鳖，麦芽炒，各二钱。槟榔，黄连，去芦须酒炒，白芜荑，各三钱。胡黄连，五钱。右为细末，猪胆汁为丸，黍米大。每服五六十丸，米饮下。
古方八阵	其他	小儿	百十五	大芦荟丸	一名九味芦荟丸。治小儿肝脾疳积，发热体瘦热渴，大便不调，或瘰?结核，耳内生疮，牙腮蚀烂，目生云翳等证。胡黄连，黄连，芦荟，白芜荑炒，白雷丸破开赤者不用，木香，青皮，鹤虱草微炒，各一两。麝香，一钱，另研。右为末，蒸饼糊丸，麻子大。每服一钱，空心白汤送下。立斋曰：内青皮以龙胆草代之，麝香不用，尤效。
古方八阵	其他	小儿	百十六	加减芦荟丸	治证同前，尤治小儿疳积腹胀。芦荟真者，五钱。宣黄连去须，胡黄连，枳实，青皮，各二钱半。青黛，木香，山楂肉，各二钱。麦芽炒，三钱。麝香，一分。干虾蟆，一只，酥炙。右为细末，汤浸蒸饼为丸，绿豆大。每服七八分，量儿大小与之。按：此方加使君子肉三钱，治湿热生虫亦佳。
古方八阵	其他	小儿	百十七	当归龙荟丸	方在寒阵一六七。治肝经实火，大便秘结。
古方八阵	其他	小儿	百十八	＜良方＞芦荟丸	方在寒阵一六八。治疳癖发热诸证。
古方八阵	其他	小儿	百十九	龙胆丸	治脑疳脑热疮。龙胆草，升麻，苦楝根皮焙，赤茯苓，防风，芦荟，油发灰，各二钱。青黛，黄连，各三钱。右为末，牡猪胆汁浸米糕丸，薄荷汤下，仍以芦荟末敷入鼻内。
古方八阵	其他	小儿	百二十	木香丸	治疳痢。黄连净，三钱。木香，紫厚朴制，夜明砂纸炒，各二钱。诃子肉炒，一钱。右为末，饭丸，麻子大。干艾，生姜煎汤，食前下。
古方八阵	其他	小儿	一二一	黄连丸	治疳劳。黄连，半两，净牛胆汁浸，晒。石莲子，瓜蒌根，杏仁去皮尖，乌梅肉，各二钱。右为末，牛胆汁浸糕丸，麻子大。煎乌梅，姜，蜜汤下。
古方八阵	其他	小儿	一二二	胡黄连丸	治热疳。胡黄连，黄连，各五钱。朱砂，二钱。右为末，填入猪胆内，以线扎悬挂铫中，淡浆水煮数沸取出，研芦荟，麝香各二钱入之，饭和丸，麻子大。每服一二十丸，米饮下。
古方八阵	其他	小儿	一二三	蟾蜍丸	治小儿颈项结核，面色痿黄，饮食不甘，腹大发热，名曰无辜疳证。一服虚热退，二服烦渴止，三服泻痢愈。蟾蜍，一二个，夏月沟渠深土中，取腹大不跳不鸣者是，身多儡者佳。右将粪蛆一杓置桶中，以尿浸之，却将蟾蜍跌死，投与蛆食一昼夜，用布袋盛蛆，置急流中一宿取出，瓦上焙干为末，入麝香一字，粳米饭丸，麻子大。每服二三十丸，米饮下，其效如神。
古方八阵	其他	小儿	一二四	天麻丸	治肝风疳眼。天麻，青黛，黄连，五灵脂，夜明砂微炒，川芎，芦荟，各二钱。龙胆草，防风，蝉蜕去足，各一钱半。全蝎，二枚，焙。干蟾头炙焦，三钱。麝香，少许。右为末，猪胆汁浸米糕丸，麻子大。每服十丸，薄荷汤下。
古方八阵	其他	小儿	一二五	灵脂丸	治脾疳，食疳。白豆蔻，麦芽炒，五灵脂，砂仁，蓬术煨，青皮，橘红，使君子焙，各二钱。虾蟆炙焦，三钱。右为末，米糊丸，麻子大。每服十丸，米汤下。
古方八阵	其他	小儿	一二六	如圣丸	治疳热泄泻。白芜荑炒，川黄连，胡黄连，各二两半。使君子肉，一两。麝香，五分，另研。干虾蟆，五个，酒煮杵膏。右为末，以虾蟆膏杵丸，麻子大。每服一二十丸，煎人参汤下。薛按：疳之为患，乃肝脾虚热，津液干涸之证。前方乃专于治疳清热之剂，若脾胃虚弱者，当佐以六君子汤调补脾胃，使邪气退，庶可收全功也。
古方八阵	其他	小儿	一二七	褐子丸	治疳肿胀。萝卜子，一两，微炒。陈皮，青皮炒，槟榔，五灵脂，蓬术煨，黑牵牛头末炒，赤茯苓，木香，二钱半。右为末，?糊丸，绿豆大。每服十五丸，紫苏汤下。
古方八阵	其他	小儿	一二八	消积丸	治食积大便酸臭发热。丁香，九个。砂仁，十二个。乌梅肉，三个。巴豆，三粒，去皮心膜。右为末，?糊丸，黍米大。每服五七丸，温水下。
古方八阵	其他	小儿	一二九	塌气丸	治肚腹虚胀。胡椒，一两。蝎尾，五钱，去毒。右为末，?糊丸，粟米大。每服一二十丸，陈米饮下。
古方八阵	其他	小儿	百三十	紫霜丸	治惊积，及变蒸发热不解，或食痫先寒后热，或乳哺失节，宿滞不化，腹痞便结。代赭石煆醋焠七次，赤石脂，各一两。杏仁，五十个。巴豆，二十枚，去心膜油。右先将巴豆，杏仁研成膏，入代赭，石脂研匀，汤浸蒸饼丸，粟米大。每服三五丸，米饮送下。
古方八阵	其他	小儿	一三一	化慝丸	黄连，五钱。蜀椒去闭口者炒出汗，苦楝根白皮，各二钱。右为末，用乌梅肥者七个，艾汤浸去核，捣烂和丸。艾汤量儿大小送下。
古方八阵	其他	小儿	一三二	下虫丸	诸疳蚘诸虫。苦楝根皮新白者酒浸焙，绿包贯众，鸡心槟榔，桃仁浸去皮焙，芜荑焙，木香，各二钱。鹤虱炒，一钱。轻粉，五分。干虾蟆炙焦，三钱。使君子，五十，取肉煨。右为末，?糊丸，麻子大。每服一二十丸，天明清肉汁下。一方内加当归，川连各二钱五分。
古方八阵	其他	小儿	一三三	使君子丸	治五疳蚘虫，脾胃不和，心腹膨胀，时复作痛，不食渐瘦。使君子肉，一两。厚朴制，橘红，白芍药，甘草炒，川芎，各一钱。右为末，蜜丸，皂角子大。每服一丸，陈米饮化下。
古方八阵	其他	小儿	一三四	白玉散	治丹瘤。白土，二钱半。寒水石，五钱。右为末，米醋或新水调涂。
古方八阵	其他	通用方	一三五	四君子汤	方在补阵一。治脾肺气虚诸证。
古方八阵	其他	通用方	一三六	六君子汤	方在补阵五。治脾胃虚弱呕吐等证。
古方八阵	其他	通用方	一三七	五味异功散	方在补阵四。治脾胃虚寒，饮食少思等证。
古方八阵	其他	通用方	一三八	四物汤	方在补阵八。治一切血虚等证。
古方八阵	其他	通用方	一三九	八珍汤	方在补阵十九。治气血两虚。
古方八阵	其他	通用方	百四十	十全大补汤	方在补阵二十。治气血俱虚，大补元气。
古方八阵	其他	通用方	一四一	独参汤	方在补阵三五。治气虚气脱，挽回元阳。
古方八阵	其他	通用方	一四二	归脾汤	方在补阵三二。治心脾虚损。
古方八阵	其他	通用方	一四三	参术汤	方在补阵四十。治气虚泄泻呕吐等证。
古方八阵	其他	通用方	一四四	参术膏	方在补阵三九。治中气虚弱，诸药不应者。
古方八阵	其他	通用方	一四五	参苓散	方在补阵五三。治睡中出汗。
古方八阵	其他	通用方	一四六	参附汤	方在补阵三七。治真阳虚极，喘尼呃逆。
古方八阵	其他	通用方	一四七	参苓白术散	方在补阵五四。治脾胃虚弱，食少吐泻。
古方八阵	其他	通用方	一四八	理中汤	方在热阵一。治上中二焦虚寒诸证。
古方八阵	其他	通用方	一四九	生脉散	方在补阵五六。治热伤元气，止渴消烦，定欬嗽喘促。
古方八阵	其他	通用方	百五十	五福饮	方在新补六。补五脏虚损。
古方八阵	其他	通用方	一五一	五君子煎	方在新热六。治脾胃虚寒，呕吐泄泻。
古方八阵	其他	通用方	一五二	理阴煎	方在新热三。治脾胃虚寒诸证。
古方八阵	其他	通用方	一五三	温胃饮	方在新热五。治中寒呕吐吞酸，泄泻少食。
古方八阵	其他	通用方	一五四	养中煎	方在新热四。治中气虚寒呕泄。
古方八阵	其他	通用方	一五五	参姜饮	方在新热八。治脾肺胃气虚寒，呕吐欬嗽。
古方八阵	其他	通用方	一五六	六味回阳饮	方在新热二。治阴阳将脱等证。
古方八阵	其他	通用方	一五七	六味异功煎	方在新热七。治脾胃虚寒，吐泻兼滞者。
古方八阵	其他	通用方	一五八	六味丸	方在补阵百二十。壮水补肾。
古方八阵	其他	通用方	一五九	八味丸	方在补阵一二一。益火补阳。
古方八阵	其他	通用方	百六十	胃关煎	方在新热九。治脾胃虚寒泻痢。
古方八阵	其他	通用方	一六一	佐关煎	方在新热十。治生冷伤脾泻痢。
古方八阵	其他	通用方	一六二	五德丸	方在新热十八。治脾肾寒滞，一切泻痢飧泄。
古方八阵	其他	通用方	一六三	二陈汤	方在和阵一。和脾消痰。
古方八阵	其他	通用方	一六四	芍药枳术丸	方在新和十六。健脾消积，止腹痛，除胀满。
古方八阵	其他	通用方	一六五	枳术丸	方在和阵七九。健脾胃，消食积。
古方八阵	其他	通用方	一六六	大和中饮	方在新和七。治饮食留滞。
古方八阵	其他	通用方	一六七	小和中饮	方在新和八。治胸膈胀满，脾胃不和。
古方八阵	其他	通用方	一六八	四顺清凉饮	方在攻阵二五。治血热壅滞秘结。
古方八阵	其他	通用方	一六九	青州白丸子	方在和阵百十二。治风痰呕吐，牙关紧急。
古方八阵	其他	通用方	百七十	泻青丸	方在寒阵一五一。治肝火急惊目赤。
古方八阵	其他	通用方	一七一	扫虫煎	方在新和十四。治诸虫上攻，胸腹作痛。
古方八阵	其他	痘疹	一	保元汤	治痘疮气虚塌陷者。人参，二三钱。炙甘草，一钱。肉桂，五七分。黄耆，二三钱，灌脓时酒炒，同浆时蜜炙。水一钟半，加糯米一撮，煎服。此药煎熟，或加人乳，好酒各半盏和服更妙，酌宜用之。头额不起，加川芎三五分。面部，加升麻三四分。胸腹，加桔梗三四分。腰膝，加牛膝四分。四肢不起，加桂枝。呕恶，加丁香三四分。元气虚寒，加大附子七八分或一钱。
古方八阵	其他	痘疹	二	调元汤	按：此即保元汤无肉桂者，名为调元汤，即东垣之黄耆汤也。东垣用为小儿治惊之剂，魏桂岩用以治痘多效，因美之名保元汤也。盖小儿元气未充，最易伤残，用此保全，诚幼科王道之妙方。但能因此廓充，则凡气分血分虚寒虚陷等症，皆可随症增减用之，无不可奏神效也。
古方八阵	其他	痘疹	三	内补汤	治痘疮中虚等症。人参，黄耆，当归，白术，川芎，甘草，茯苓，陈皮，厚朴。右等分，水煎服。
古方八阵	其他	痘疹	四	托里散	治痘毒元气虚弱，或妄行克伐，不能溃散，用之未成自消，已成自溃，并治痈毒内虚，不能起发。人参，黄耆炒，各二钱。当归酒洗，白术，熟地，芍药炒，茯苓，各一钱半。炙甘草，五分。右每用三五钱，水煎服。＜外科枢要＞方有陈皮一钱半，无甘草。
古方八阵	其他	痘疹	五	解毒内托散	治痘痈。金银花，黄耆，当归，赤芍药，防风，甘草节，荆芥，连翘，木通。右水煎。入酒少许服。
古方八阵	其他	痘疹	六	陈氏托里消毒散	治痘毒气血虚弱，不能起发腐溃收敛，或发寒热，肌肉不生。人参，黄耆炒，当归酒洗，川芎，芍药炒，白术炒，茯苓，陈皮，各一钱。金银花，连翘，白芷，各七分。炙甘草，五分。右每服三五钱，水煎服。＜外科＞方无陈皮。
古方八阵	其他	痘疹	七	参耆内托散	治痘疮里虚发痒，或不溃脓，或为倒靥，及疮痈脓毒不化，脓溃作痛等证。人参，黄耆蜜炙，当归，川芎，厚朴姜制，防风，桔梗炒，白芷，紫草，官桂，木柏，甘草，等分。入糯米一撮，水煎服。色淡白者，去防风，紫草，白芷，多加粘米。一方有芍药。
古方八阵	其他	痘疹	八	参耆四圣散	治痘疮已出，至六七日不起发，不成脓。人参，黄耆炒，白术炒，当归，川芎，芍药炒，茯苓，各五分。紫草，防风，木通，各三分。右用水煎服。
古方八阵	其他	痘疹	九	陈氏四圣散	治痘疮出不快及倒靥因内实者。紫草茸，木通，炙甘草，枳壳麸炒，黄耆，等分。右每服二钱，加糯米一百粒，水煎待米熟。温服。
古方八阵	其他	痘疹	十	加味四圣散	治痘疮黑陷倒陷。人参，黄耆炙，川芎，甘草，紫草，木通，木香，等分。蝉蜕，十个。右加糯米百粒，水一盏，煎服。
古方八阵	其他	痘疹	十一	如圣汤	治毒盛不起。芍药，升麻，干葛，各一钱。甘草，紫草，木通，各三五分。水一钟，姜一片，煎七分。温服，不拘时。
古方八阵	其他	痘疹	十二	人参固肌汤	治痘疮发表太过，致肌肉不密，或痘痂久粘者。人参，黄耆，当归酒洗，甘草，蝉蜕去土，等分。水一钟，入糯米一撮，煎服。
古方八阵	其他	痘疹	十三	人参透肌散	治痘疮虚而有热，虽出快而不齐，隐于肌肤间者。人参，紫草如无红花代之，当归，芍药，茯苓，甘草，木通，蝉蜕，糯米，等分。右每服三钱，水一盏，煎半盏。徐服之。
古方八阵	其他	痘疹	十四	十宣散	一名托里十补散。调气补血，内托疮毒，五日后必用之方也，亦治痈疽。人参，黄耆，当归，各二钱。川芎，防风，桔梗，白芷，甘草炙，厚朴，各一钱。桂心，三分。右为细末。每服一钱，治二钱，木香汤下。
古方八阵	其他	痘疹	十五	芎归汤	亦名活血散。大能养营起痘。当归倍用，川芎。右为细末。每服一钱，红花汤调服。
古方八阵	其他	痘疹	十六	活血散	治痘疹血虚血热，已出未尽，烦躁不宁，腹痛。白芍药酒炒。右为末。每服一匙，糯米汤调下，或荔枝汤亦可。此汤对四君子汤加归，耆，名参归活血散。
古方八阵	其他	痘疹	十七	当归活血散	治痘色淡白。当归酒焙，赤芍酒炒，川芎，紫草，红花，各五钱。木香，二钱。血竭，一钱。右为末。每五岁者服一钱，十岁已上服二钱，酒下。
古方八阵	其他	痘疹	十八	养血化斑汤	治白疹白痘。当归身，人参，生地，红花，蝉蜕，等分。水一盏，生姜一片，煎六分。温服，无时。
古方八阵	其他	痘疹	十九	人参胃爱散	治痘疹已发未发，吐泻不止，不思饮食等证。人参，茯苓，甘草，丁香，藿香，紫苏，木瓜，糯米。右每服三钱，姜，枣，水煎。
古方八阵	其他	痘疹	二十	二仙散	治体寒肢冷，腹痛口气冷，阴盛阳衰，呕吐泄泻难发等证。丁香，九粒。干姜炒，一钱。右为细末。每服五七分，白汤送下，被盖片时，令脾胃温煖，阴返阳回，则痘变润矣，量大小加减与之。
古方八阵	其他	痘疹	二一	陈氏木香散	又名十一味异功散。治小儿痘疹虚寒多滞者宜此。木香，丁香，大腹皮，人参，桂心，炙甘草，半夏制，诃黎勒，赤茯苓，青皮，前胡，等分。右每服二三钱，姜，水煎。＜薛按＞曰：前方治痘疮已出未愈之间，其疮不光泽，不起发，不红活，五七日内泄泻作渴，或肚腹胀，气促作喘，或身虽热而腹胀，足指冷，或惊悸，或汗出，或寒战咬牙，或欲靥不靥，疮不结痂，或靥后腹胀，泄泻作渴，此皆脾胃虚寒，津液衰少，急用此药治之。若误认为实热，用寒凉之剂，及饮蜜水，生冷瓜果之类，必不治。
古方八阵	其他	痘疹	二二	陈氏十二味异功散	治元气虚寒，小儿痘疹色白，寒战咬牙，泄泻喘嗽等证。人参，丁香，木香，肉豆蔻，陈皮，厚朴，各二钱半。白术，茯苓，官桂，各二钱。当归，三钱半。制附子，半夏，各钱半。右咀。每服二三钱，姜，枣，水煎服。愚按：陈氏此上二方温性有余，补性不足，用治寒证则可，用治虚证则不及也，用者更当详酌。
古方八阵	其他	痘疹	二三	陈氏人参麦门冬散	治痘疮微渴。麦门冬，一两。人参，炙甘草，白术，陈皮，厚朴姜制，各五钱。右每服三四钱，水一大盏，煎至六分。徐徐温服，量儿增减。薛氏曰：前方治痘疮热毒气虚宜用之，若因气虚作渴，宜人参白术散。
古方八阵	其他	痘疹	二四	柴胡麦门冬散	治痘疮壮热，经日不止，更无他证者。柴胡，二钱半。龙胆草，一钱。麦门冬，三钱。甘草炙，人参，玄参，各钱半。右咀。每服三钱，水一大盏，煎至六分。不拘时徐徐温服，量大小加减。按：此方解表之功居六，清火之功居四，养营退热，此方最宜。
古方八阵	其他	痘疹	二五	升均汤	治痘疮已出不匀，或吐泻发热作渴。升麻，干葛，人参，白术炒，芍药炒，茯苓，甘草，紫草如无红花代之。右每服三五钱，姜，水煎。
古方八阵	其他	痘疹	二六	升麻葛根汤	亦名升麻汤。解发痘毒之良方。升麻，葛根，芍药，甘草，等分。右咀。水一盏，煎七分。温服，无时。万氏曰：古人治痘以升麻葛根汤为主，后世好奇，多立方法，法愈多而治愈难矣。苟能通变，则痘疹诸证皆可增减用之，不特发表解肌而已。今以葛根汤为主治，随证立增损法于后：初发热，解表加柴胡，羌活，白芷，桔梗，防风；口干渴，内热也，加葛粉，天花粉，麦门冬；白利，加条实黄芩；呕吐，加半夏，生姜；腹中痛，加木香，青皮，枳壳，山楂肉；腰痛，加独活，北细辛；头痛，加羌活，蒿本，蔓荆子；惊搐，加木通，生地黄，灯心；小便少，加木通，车前，瞿麦；大便秘，加大黄；血，加山栀仁，玄参，生地黄；发热三四日，热甚不减，须解其毒，加大力子，连翘，紫草；疮不出，加防风，蝉蜕，荆芥穗，红花子；目痛，加龙胆草，密蒙花，柴胡；疮出太稠密，加人参，当归，木香，紫草，大力子，防风，桔梗；咽痛，加桔梗，连翘；疮干或带紫，或太赤者，血热也，加当归梢，生地黄，红花，地骨皮，牡丹皮；痘平陷，灰白色，气虚也，加人参，白术，防风，木香，官桂；手足疮不起，脾胃不足也，加人参，黄耆，防风，官桂；泄泻者，里虚也，加人参，白术，诃子，白茯苓；疮不著痂者，湿也，加黄耆，防风，官桂，白芷。愚谓前方乃胃经发表之剂，万氏增减之法，大意已悉。但此方性味清凉，纯于疏泄，必阳明多实多热者，乃宜用之。然小儿气血体质，大都虚弱平和者十居七八，故凡痘疮初起，乍见发热，用药最贵和平，兼养营气，则庶乎尽善。若预用清凉，未免伤其胃气，全用解散，未免虚其表气，二者受伤，变患有不可测矣。故余制柴归饮为治痘之先著，所当酌宜用之。若治麻疹，则多属火证，此方乃所宜也。
古方八阵	其他	痘疹	二七	苏葛汤	初热未见点，发表之剂暂用之，分两宜酌儿大为增减。苏叶，二钱。葛根，二钱。甘草，一钱。白芍药，钱半。连须?白三根，生姜三片，水钟半，煎七分。热服。原方有陈皮，砂仁各五分，此惟气滞腹痛者宜用之，否则不必。
古方八阵	其他	痘疹	二八	连翘升麻汤	散毒清火。连翘，一钱。升麻，葛根，桔梗，甘草，各七分。白芍药，五分。薄荷，少许。右加淡竹叶，灯草，水一盏半，煎一盏。温服，无时。
古方八阵	其他	痘疹	二九	柴胡橘皮汤	柴胡，橘皮，人参，半夏，茯苓，黄芩，等分。右加竹茹一团，水一盏，煎七分。温服，不拘时。
古方八阵	其他	痘疹	三十	人参败毒散	方在散阵三六。治时疫斑疹。
古方八阵	其他	痘疹	三一	荆防败毒散	亦名消风败毒散。发散痘疹俱可用，及时气风毒邪热。柴胡，荆芥穗，防风，羌活，独活，前胡，川芎，枳壳，人参，甘草，桔梗，茯苓，等分。右切细，加薄荷叶，水一盏，煎七分。去滓，温服。
古方八阵	其他	痘疹	三二	柴葛败毒散	疑似伤寒，以此解散。柴胡，干葛，人参，羌活，防风，荆芥，桔梗，苏叶，甘草。右用生姜三片，水煎服。
古方八阵	其他	痘疹	三三	参苏饮	方在散阵三四。治伤风欬嗽，伤寒痘疹。
古方八阵	其他	痘疹	三四	加减参苏饮	初热见点解利之药，但表邪未达而元气强壮者，宜暂用之，或前后感冒风寒，俱可暂用。苏叶，一钱。干葛，钱半。前胡，八分。陈皮，七分。枳壳，六分。桔梗，甘草，各四分。水一钟半，加生姜三片，煎服。
古方八阵	其他	痘疹	三五	麻黄甘草汤	冬月痘毒炽盛，表实者宜用之。麻黄，一二钱。生甘草，减半。水煎服。
古方八阵	其他	痘疹	三六	柴葛桂枝汤	表散痘热。柴胡，干葛，桂枝，防风，甘草，人参，白芍药。水一盏，加生姜三片，煎七分。温服。
古方八阵	其他	痘疹	三七	桂枝葛根汤	解散寒邪。桂枝，葛根，升麻，赤芍药，防风，甘草，各一钱。右加生姜三片，淡豆豉一钱，水一钟，煎七分。温服。温服，无时。
古方八阵	其他	痘疹	三八	十味羌活散	此初热见点解利之剂，若小儿身壮力强者，可用苏葛以行表，其次者宜此和解疏利之药，若虚而宜补，者必当兼顾元气，不得单用此类。羌活，前胡，防风，各一钱。荆芥，独活，各八分。细辛，白芷，各三分。柴胡，炙甘草，蝉蜕，各四分。水一钟半，加薄荷三叶，煎五分。不拘时服。发搐及热盛不退者，调入制过朱砂末服之，神效。
古方八阵	其他	痘疹	三九	十三味羌活散	解热散毒，治风壅欲作痘疹者。羌活，独活，防风，桔梗，荆芥，柴胡，前胡，地骨皮，炙甘草，蝉蜕，川芎，天花粉，天麻，等分。右为细末。每服二三钱，水一盏，入薄荷叶三片，煎四分。温服。
古方八阵	其他	痘疹	四十	羌活汤	解发痘疮，兼治肝热惊狂。羌活，川芎，防风，山栀仁，龙胆草，当归，等分。甘草减半，淡竹叶，薄荷叶。水煎。温服，无时。
古方八阵	其他	痘疹	四一	双解散	痘疹表里俱实者，非此不解。防风，川芎，当归，连翘，芍药，薄荷，大黄，各五分。石膏，桔梗，黄芩，各八分。荆芥穗，白术，桂枝，各二分。滑石，二钱四分。甘草，二钱。水二钟，加生姜三片，煎一钟。温服，无时。此即防风通圣散减去麻黄，芒硝，栀子，外加桂枝也。
古方八阵	其他	痘疹	四二	柴胡散子	治痘疮表里俱实良方。柴胡，防风，当归，人参，白芍药，甘草，黄芩，滑石，大黄，等分。右加生姜一片，水煎服。
古方八阵	其他	痘疹	四三	桂枝大黄汤	治腹痛，大便不通良方。桂枝，白芍，各二钱半。甘草，五分。大黄，一钱半。右剉细，加生姜一片，水一钟半，煎八分。食前温服。
古方八阵	其他	痘疹	四四	防风芍药甘草汤	解痘毒，及阳明经痘出不快。防风，芍药，甘草，等分。右每服一二钱，水煎服。
古方八阵	其他	痘疹	四五	荆芥防风甘草汤	解痘毒，及太阳经痘出不快。荆芥，防风，甘草，等分。右每服一二钱，水煎。
古方八阵	其他	痘疹	四六	蝉蜕膏	治痘疮虚陷不起。蝉蜕，当归，川芎，甘草，升麻，防风，荆芥穗，等分。加人参，白芍药。右为末，炼蜜丸，如芡实大。每服一丸，薄荷汤下。
古方八阵	其他	痘疹	四七	消毒散	亦名消毒饮。治痘疮六七日间，身壮热，不大便，其脉紧盛者，用此药微利之。荆芥穗，炙甘草，各一两。牛蒡子，四两，杵炒。右为粗散。每服三钱，水一盏，煎七分。不拘时徐徐服。
古方八阵	其他	痘疹	四八	四味消毒饮	治痘疮热盛，毒气壅遏，无问前后皆可服。人参，炙甘草，黄连，牛蒡子，等分。右为粗末。每服一钱，加姜一片，水一盏，煎四分，去滓。温服，不拘时。
古方八阵	其他	痘疹	四九	六味消毒饮	解痘毒。牛蒡子，连翘，甘草，绿升麻，紫草，山豆根，等分。水一盏，煎七分。温服。不拘时。
古方八阵	其他	痘疹	五十	消毒化斑汤	消风散毒，清眼目咽喉。升麻，柴胡，桔梗，甘草，连翘，龙胆草，牛蒡子，防风，蝉蜕，密蒙花。水一钟半，加淡竹叶十片，煎服。
古方八阵	其他	痘疹	五一	解毒汤	治一切热毒肿痛，或风热搔痒。黄连，金银花，连翘。右水煎服。
古方八阵	其他	痘疹	五二	真人解毒汤	治痘母。忍冬花，半斤。甘草节，一两。木通，防风，荆芥，连翘，各三钱。右分作三剂，用水，酒各一钟煎服，以肿消痘出为度。
古方八阵	其他	痘疹	五三	葛根解毒汤	解痘毒止渴良方。葛根，升麻减半，生地黄，麦门冬，天花粉，等分。甘草，减半。右取糯米泔水一盏，煎七分，入茅根自然汁一合服之。
古方八阵	其他	痘疹	五四	实表解毒汤	人参，黄耆，当归梢，生地黄，甘草，白芍药，柴胡，升麻，酒片芩，玄参，地骨皮。右入薄荷叶少许，淡竹叶十片，水煎服。
古方八阵	其他	痘疹	五五	溯源解毒汤	解胎毒之良方。当归身，川芎，生地黄，白芍药，人参，生甘草，黄连，连翘，陈皮，木通，等分。水一盏，加淡竹叶十片，煎半盏。温服，无时。
古方八阵	其他	痘疹	五六	陈氏解毒防风汤	治痘疮毒气炽盛。防风，黄芩，地骨皮，白芍药炒，荆芥，牛蒡子。右每服四五钱，水煎服，或为末，白汤调下。外科解毒防风汤方见本门六三。
古方八阵	其他	痘疹	五七	化毒汤	治痘未出腹痛者。白芍药，炙甘草，各一钱。木香，青皮，枳壳，各七分。山楂肉，连翘，肉桂，各五分。水一盏，煎七分。温服，不拘时。
古方八阵	其他	痘疹	五八	消风化毒汤	防风，黄耆，桂枝，荆芥穗，升麻，白芍，牛蒡子，等分。甘草，减半。右加薄荷叶七片，水一盏，煎七分。温服，无时。
古方八阵	其他	痘疹	五九	凉血化毒汤	治痘疮初出，头焦黑。归尾，赤芍药，生地黄，木通，连翘，牛蒡子，红花，紫草，桔梗，山豆根。右水煎服。或加童便一小盏亦可。
古方八阵	其他	痘疹	六十	犀角化毒丸	治诸积热，及痘疹后余毒生疮，口舌牙龈糜烂等证。犀角屑镑，生地黄，当归，防风，荆芥穗，各一两。牛蒡子炒杵，赤芍药，连翘，桔梗，各七钱。薄荷，黄芩炒，甘草，各五钱。右为末，炼蜜丸，芡实大。每服一丸，薄荷汤下。
古方八阵	其他	痘疹	六一	五福化毒丹	治胎毒，及痘后头面生疮，眼目肿痛。生地黄，天门冬，麦门冬，玄参，熟地黄，各三两。甘草，甜硝，各二两。青黛，两半。右为末，炼蜜丸，芡实大。每服一丸，白汤或薄荷汤化下。
古方八阵	其他	痘疹	六二	＜外科＞五福化毒丹	方在外科七六。治一切热毒疮疖。
古方八阵	其他	痘疹	六三	犀角散	治痘疮，痈毒，时毒热盛，烦躁多渴，小便赤涩，或赤斑。犀角镑，甘草炙，各半两。防风，黄芩，各一两。右为粗末。每服二钱，水一小盏，煎五分。温服，无时。
古方八阵	其他	痘疹	六四	紫草化毒散	紫草，升麻，炙甘草，等分。糯米，五十粒。水煎服。
古方八阵	其他	痘疹	六五	紫草散	治痘疹黑陷，气血虚弱，疮疹不起。紫草，黄耆炙，炙甘草，糯米，各钱半。右水煎服。
古方八阵	其他	痘疹	六六	紫草饮	治痘疮黑陷不起。紫草，当归，芍药，甘草，麻黄，等分。水一盏，煎。不拘时服。
古方八阵	其他	痘疹	六七	紫草饮子	治倒陷腹胀，大小便秘。紫草，人参，枳壳，山楂，木通，穿山甲土拌炒，蝉蜕，等分。水一盏，煎五分，作三四次温服。
古方八阵	其他	痘疹	六八	紫草快斑汤	一名紫草汤。治痘疹血气不足，或血热不能起发，色不红活，不灌脓等证。紫草，人参，白术，当归，川芎，芍药，茯苓，甘草，木通，等分。糯米。右每服三五钱，水煎。
古方八阵	其他	痘疹	六九	紫草木香汤	紫草，木香，人参，白术，茯苓，甘草炙，糯米。右每服三钱，水煎。
古方八阵	其他	痘疹	七十	紫草木通汤	紫草，人参，茯苓，木通，甘草减半，糯米，等分。右每服二三钱，水煎服。
古方八阵	其他	痘疹	七一	紫草膏	红紫黑陷者，暂用之。紫草茸，白附子，麻黄去节汤泡去黄沫晒干用，甘草炙，各半两。僵蚕炒，全蝎炒，各八个。右为细末，用白蜜一两，好酒半盏，先将紫草煎熬成膏，旋入各药丸，皂子大。每服一丸，紫草煎汤化下，就用补药调理。如治惊搐，以金簿为衣，薄荷汤下。
古方八阵	其他	痘疹	七二	红棉散	亦名天麻散。治痘疹身有大热，面赤气粗，无汗而表未散者可服之。此药以麻黄，天麻发表为主，有汗者不可服。盖腠理已开，不可再发汗也。若有汗而热，则当以惺惺散为和解之剂。故仲景之治表证，有宜发汗者，有宜和解者，有宜调和营卫者。若有汗而热者，则和解为宜；虚而热者，则调和营卫为宜，如和中散寒之类是也。麻黄去节，天麻，荆芥，炙甘草，各二钱。全蝎，全者七枚。右为末。每服一钱，以水半盏，薄荷叶二片，入酒四五滴，煎二三沸。带热服之，如疹未出，再进一服，次又一服，即伤风寒证，服亦无妨。
古方八阵	其他	痘疹	七三	快斑汤	治起发迟。人参，五分。当归，防风，木通，各一钱。甘草，三分。木香，紫草，蝉蜕，各二分。水一盏，煎七分。温服，不拘时。
古方八阵	其他	痘疹	七四	快斑越婢汤	治痘疮手足不起发。黄耆炙，白芍药，桂枝，防风，炙甘草。右加生姜一片，枣一枚，水煎服。
古方八阵	其他	痘疹	七五	快透散	治痘出不快。紫草，蝉蜕，木通，芍药，炙甘草，等分。右每服二钱，水煎。王海藏先生云：身后出不快，足太阳经也，用荆芥甘草防风汤。身前出不快，手阳明经也，用升麻葛根汤。四肢出不快，足阳明经也，用防风芍药甘草汤。此皆解毒升发之药也，不可不知。
古方八阵	其他	痘疹	七六	鼠粘子汤	治痘稠身热毒盛，服此以防青干黑陷，并治斑疹稠密。牛蒡子炒，归身，黄耆，炙甘早，柴胡，黄芩酒炒，连翘，地骨皮。右等分，水煎。热退则止服。
古方八阵	其他	痘疹	七七	射干鼠粘子汤	治痘疮壮热，大便坚实，或口舌生疮，咽喉肿痛，皆余毒所致。鼠粘子，四两，炒杵。甘草炙，升麻，射干，各一两。右每服三钱，水一大盏，煎六分。徐徐温服。薛氏曰：前方若痘疹初出，发热焮痛，根盘赤盛，或咽喉口舌疼痛，作渴引饮宜用。若因胃气虚弱发热而致前症者，宜人参麦门冬散。
古方八阵	其他	痘疹	七八	钱氏独圣散	治痘疮倒靥陷伏。用穿山甲取前足嘴上者，烧存性为末。每服四五分，以木香汤入少酒服之，或紫草汤亦可。
古方八阵	其他	痘疹	七九	无价散	治一切痘疮倒陷，焦黑危急之症。人牙，猪牙，狗牙，猫牙。右以炭火烧去烟存性，等分为末。每服三分，热酒调下。如痒塌寒战泄泻，煎异功散调下。一方，人牙散：只用人牙烧去烟存性，为末，酒调服。
古方八阵	其他	痘疹	八十	三酥饼	治初发热用以表汗解毒稀痘，神效。辰砂，择上好明净无砂石者，以绢囊盛之，用麻黄，升麻，紫草，荔枝壳同煮一日夜，研细，仍用前汤飞过，晒干，再研极细，用真蟾酥另调作饼子。麻黄，去节，汤泡过，晒干为极细末，亦用蟾酥另调作饼。紫草，研极细，亦用蟾酥另调作饼。蟾酥，于端午日捉蟾取酥，捻前三饼，每饼加麝香少许，微炒。右方如遇时行痘疹，小儿发热之初，每三岁者，将三饼各取半分，热酒化下，盖覆出汗，如不能饮酒，用败毒散煎汤化下更好。若痘已出满，顶红紫色，为热毒之盛，宜煎紫草红花汤，或化毒汤，将辰砂，紫草二饼调下少啐以解之，但痘出之后不可服麻黄饼也。盖辰砂能解毒，紫草凉心火，制过亦能发痘解毒，麻黄能发表发痘，蟾酥能驱脏腑中毒气从毛腠中作臭汗而出，此四药诚解毒稀痘之神方也。
古方八阵	其他	痘疹	八一	神应夺命丹	治风邪倒陷及痘毒入里。辰砂，择墙壁镜面者，以白纱囊盛之，用升麻，麻黄，紫草，连翘四味同入砂罐，以新汲水，桑柴火煮一昼夜，取出将砂研细，仍将煮砂药汁去滓飞取末，待干听用二钱。麻黄连根节酒蜜拌炒焦，八分。蝉蜕洗净去足，三分。紫草酒洗，五分。红花子，五分。穿山甲酒炒，五分。真蟾酥，三分。右共研细末，用醋酒杵丸，分作千粒，周岁者半丸，二岁者一丸，服止三丸，热酒化服，厚盖取汗，汗出痘随出也。择天医生气日修合。此方与三酥饼功同。
古方八阵	其他	痘疹	八二	万氏夺命丹	治倒陷解发痘毒。麻黄蜜酒炒焦，升麻，各五钱。山豆根，红花子，大力子，连翘，各二钱半。蝉蜕，紫草，人中黄，各三钱。右研细末，酒，蜜和丸，辰砂为衣。薄荷叶煎汤下。
古方八阵	其他	痘疹	八三	东垣凉膈散	解痘疹里热良方。黄芩，连翘为君，甘草，栀子，薄荷，桔梗，竹叶。右水煎服。
古方八阵	其他	痘疹	八四	退火丹	治痘中狂妄，神方。滑石，朱砂飞，各一钱。冰片，三厘。共为细末。冷水调一分服。得睡，少时神安气宁，痘转红活矣。
古方八阵	其他	痘疹	八五	陈氏通关散	通心经，降心火，利小便良方。山栀仁，大黄炒，各一分。木通，甘草炙，车前子炒，赤茯苓，人参，瞿麦，滑石，各三分。扁蓄炒，五分。右用水一盏，灯草十根，煎半盏。温服。
古方八阵	其他	痘疹	八六	玄参地黄汤	治痘疹血。玄参，生地黄，牡丹皮，栀子仁，各钱半。甘草，升麻，各半钱。白芍药，一钱。蒲黄炒，五分。水一钟，煎七分。温服。愚谓此方宜去升麻以塞上冲之源，勿谓但属阳明即宜用升麻也。
古方八阵	其他	痘疹	八七	万氏清肺饮	治肺热喘嗽声哑。麦门冬，桔梗，各二钱。荆芥穗，天花粉，知母，各一钱。石菖蒲，诃子仁，各八分。右水煎服。此当与清肺汤参用，方在后一四五。
古方八阵	其他	痘疹	八八	导赤通气散	治心虚声不扬者。木通，生地黄，人参，麦门冬，当归身，石菖蒲，甘草。右加灯心，水煎服。
古方八阵	其他	痘疹	八九	甘桔清金散	治肺热咽痛，声不清。桔梗，一两。甘草，连翘，各半两。诃子皮，三钱。牛蒡子炒，七钱。右为细末。每服一钱，薄荷叶少许同煎服。
古方八阵	其他	痘疹	九十	加味甘桔汤	咽喉肿痛暂用。桔梗，八分。甘草，钱二分。牛蒡子，射干，各六分。防风，玄参，各四分。水一钟，煎服，或加生姜一片。热甚者，加黄芩，去防风亦可。
古方八阵	其他	痘疹	九一	大如圣饮子	治疮疹痘毒攻咽嗌，肿痛热渴，或成肿毒不消等证。桔梗，甘草，鼠粘子炒，各一两。麦门冬，五钱。右每服二钱，水煎。
古方八阵	其他	痘疹	九二	万氏橘皮汤	行滞消痰止呕吐。橘皮半去白炒，二钱。半夏，一钱。白茯苓，钱半。右加生姜三片，水一盏，煎七分。温服。
古方八阵	其他	痘疹	九三	匀气散	行气化滞。木香，青皮，各五钱。山楂肉，二钱半。右为末。每服一钱，甘草汤调服。
古方八阵	其他	痘疹	九四	前胡枳壳汤	治痰实壮热，匈中烦闷，大便坚实，卧则喘急。前胡，一两。枳壳，赤茯苓，甘草炙，大黄，各半两。右咀。每服三五钱，水一大盏，煎至六分。不拘时温服。此方宜量大小加减，如身温脉微并泻者，不可服。薛氏曰：前症若属肺胃实热，气郁痰滞，大便秘结，小便赤涩，烦渴饮冷，身热脉实者，宜用之以疏通内脏，使邪无壅滞，则痘疮轻而易愈也。
古方八阵	其他	痘疹	九五	当归丸	治便坚三五日不通者。当归，半两。紫草，三钱。黄连，钱半，炒。炙甘草，一钱。大黄，二钱半。右以当归，紫草熬成膏，下三味研为细末，以膏和为丸，如胡椒大。三岁以下儿服十丸，七八岁儿二十丸，食前清米饮下，渐加之，以和为度。
古方八阵	其他	痘疹	九六	百祥丸	治痘疮紫黑干陷，热毒便秘里实等症。红芽大戟不拘多少，用浆水煮极软，去骨，日中晒干，复内原汁中煮，汁尽焙干研末，水丸，粟米大。每服一二十丸，研赤芝麻汤下。
古方八阵	其他	痘疹	九七	枣变百祥丸	治同前而稍缓，可代百祥丸。红芽大戟去骨，一两。青州枣肉，三十个。右用水一碗，同煎至水尽为度，去大戟不用，将枣焙干，可和作剂，或捣烂为丸。从少至多，以木香汤吞服，至利为度。
古方八阵	其他	痘疹	九八	排毒散	治痘毒发痈。大黄，当归稍，各一两。白芷，沉香，木香，各半两。穿山甲，七片，土炒焦。右为细末。看虚实大小加减，长流水煎沸调服。
古方八阵	其他	痘疹	九九	钱氏苦参丸	治痘后溃烂，疮毒疮癞。苦参，一两。白蒺藜，何首乌，牛蒡子，荆芥穗，各半两。右为末，酒调?糊为丸。竹叶汤下。外科苦参丸见本门八八。
古方八阵	其他	痘疹	百	稀痘方	用老鼠去皮取肉，水煮熟，量儿大小与食数次，出痘甚稀，未食荤时与食尤效，屡试屡验。
古方八阵	其他	痘疹	百一	稀痘酒	最能散毒稀痘。麻黄去节泡。紫草，各二两。右二味，细切，布囊盛之，浸无灰酒一小坛，泥封固，凡遇天行小儿发热时，与半杯或一杯，量儿大小服之，出微汗为佳。
古方八阵	其他	痘疹	百二	三痘汤	痘发时预服之。大黑豆，赤小豆，绿豆，等分，淘净。右用甘草浸水去渣，以甘草水煮豆熟为度，逐日空心任意饮其汁，自然出少。此方冬月煮熟，令儿常食豆尤妙。
古方八阵	其他	痘疹	百三	丝瓜汤	解疮毒。一方无山楂。丝瓜，升麻，芍药酒炒，生甘草，山楂黑豆，赤小豆，犀角镑，等分。右为粗散。每服三钱，水一大盏，煎至六分。不拘时徐徐温服，量大小加减。
古方八阵	其他	痘疹	百四	辰砂散	预解痘毒。好辰砂，一钱，飞。老丝瓜，近蒂三寸，连子烧灰存性。此物发痘疮最好。右研末。蜜水调服，多者可少，少者可无，或以紫草甘草汤调服尤佳。
古方八阵	其他	痘疹	百五	保婴丹	稀痘。缠豆藤，或黄豆，或绿豆梗上缠绕细红藤是也。于八月生气日择取，阴干听用，二两。防风，荆芥穗，牛蒡子炒，紫草茸去根酒浸，一两。新升麻盐水炒，甘草去皮，各五钱。天竺黄真者，三钱。蟾酥真者，一钱。牛黄真者，一钱。赤小豆，黑豆，绿豆，各三十粒，略炒勿焦。好朱砂，用麻黄，紫草，荔枝壳，升麻同煮过，复以此汁飞过，三钱。右另用紫草二两，入水二碗，煎膏至少半碗，入沙糖一小钟，将前各药为细末，同紫草膏丸如李核大，即以朱砂为衣。于未痘之先，浓煎甘草汤每磨服一丸，大者二丸；若已发热，用生姜汤磨服，盖被睡而表之，多者可少，少者可无，大有神效。一方无紫草茸，仍有经霜老丝瓜一个，连藤蒂五寸烧存性同用。
古方八阵	其他	痘疹	百六	洗肝明目散	治痘后目疾。当归，羌活，柴胡，密蒙花，川芎，防风，木贼，山栀仁，龙胆草，各等分。右为末。每服一钱，淡沙糖水调服。
古方八阵	其他	痘疹	百七	洗肝散	翳膜遮睛暂用。归尾，钱二分。防风，八分。大黄，八分。羌活，川芎，薄荷，各四分。栀子，减半。甘草，三分。水一钟，姜一片，煎服。热盛便秘加芩，檗。
古方八阵	其他	痘疹	百八	羊肝散	治痘毒入眼，或无辜疳气入眼。密蒙花，二钱。青葙子，决明子，车前子炒，各一钱。右为末，用羊肝一大叶，薄批掺上，湿纸裹煨熟。空心食之。
古方八阵	其他	痘疹	百九	蒺藜散	治痘疮入眼肿痛。白蒺藜，谷精草，防风，羌活，生蛤粉，等分。右为细末。每服二钱，温水调服即退。
古方八阵	其他	痘疹	百十	蝉菊散	治痘疹入目，或病后生翳障。蝉蜕去土净，白菊花，等分。每服一二三钱，水八分，加蜜少许，煎四分。食后温服。
古方八阵	其他	痘疹	百十一	秦皮散	治大人小儿风毒赤眼，痛痒涩皱，眵泪羞明。秦皮，滑石，黄连，等分。汤泡热洗，日二三次。
古方八阵	其他	痘疹	百十二	通神散	治痘疮入眼，生翳膜。白菊花，谷精草，绿豆皮。右为末。每服一钱，用柿饼一个，米泔水一盏同煎，候水干。只吃柿饼，每日三五次不拘，至七日效。
古方八阵	其他	痘疹	百十三	钱氏黄檗膏	用此护眼，可免痘毒入目。黄檗，一两。绿豆末，二两。生甘草，三两。右为细末，以麻油调成膏，用涂耳前，眼角，目下四五遍，若早涂之，痘出必稀，若既患眼，涂之必减。
古方八阵	其他	痘疹	百十四	痘疔散	雄黄，一钱。紫草，三钱。右为细末，胭脂汁调，用银簪脚挑破黑痘，入药在内。此下二方皆治痘疔之良方也。
古方八阵	其他	痘疹	百十五	四圣丹	治黑疔。牛黄，钱二分。儿茶，钱七分。朱砂，八分。珍珠，二分。右为极细末，以棉胭脂汁或油胭脂调匀。先用银针挑破黑疔，拭去恶血，乃点药疔上。
古方八阵	其他	痘疹	百十六	万氏四圣散	治痘不起发，变黑而痛者，痘疔也。亦名鬼痘。绿豆，四十九粒。豌豆，四十九粒，各烧存性。珍珠，一分。油头发烧存性，一分。右为细末，用胭脂水调，先以簪脚拨开黑痘，以此涂之。
古方八阵	其他	痘疹	百十七	神效隔蒜灸法	治痘疔毒气炽盛，使诸痘不能起发，已起发者不能灌脓，已灌脓者不能收靥，或大痛，或麻木，痛者灸至不痛，不痛者灸至痛，其毒随火而散。其法用大蒜头切三分厚，安痘疔上，用小艾炷于蒜上灸之，每五壮易蒜再灸，若紫血出后，肿痛不止，尤当用灸，治者审之。愚在京师，尝见治痘疔者，即以线针挑破出毒血，诸痘随即灌脓。若挑破不痛，不出血者难治，若用此法灸之，即知痛，更用针挑破，紫血随出，诸痘随灌，亦有生者。
古方八阵	其他	痘疹	百十八	胡荽酒	辟秽气，使痘疹出快。用胡荽一把，以好酒二盏，煎一两沸。令乳母每含一两口，喷儿遍身，或喷头面。房中须烧胡荽香以辟除秽气，能使痘疹出快。煎过胡荽悬房门上最妙。或用枣炙之，儿闻枣香，尤能开胃气，进饮食，解毒气。按：此酒惟未出之前，及初报之时宜用之，若起胀之后，则宜避酒气，亦忌发散，皆不可用也。
古方八阵	其他	痘疹	百十九	茵陈熏法	用干茵陈研末，捣枣膏和丸，如鸡子大，晒干，用烈火烧烟熏之。
古方八阵	其他	痘疹	百二十	水杨汤	治倒陷之良方。水杨，即忍冬藤也。春冬用枝，秋夏用枝叶，生水边，细叶红梗，枝上有圆果，满果有白须散出。切断，用长流水一大釜，煎六七沸，先将三分之一置浴盆内，以手试其适可，乃先服煎药，然后浴洗，渐渐添汤，以痘起发光壮为度，不拘次数。洗毕照视，若累累然起处觉晕，晕有系，此浆影也。如浆不满，宜再浴之。若弱者，只浴头面手足亦可。此则不厌多洗，洗后如无起势，乃气血败而津液枯，多不可治。
古方八阵	其他	痘疹	一二一	秘传茶叶方	舖床席用。茶叶要多，拣去粗梗，入水一煮取起，再拣去梗，湿舖于床上，用草纸隔层，令儿睡上一夜，则脓水皆干。
古方八阵	其他	痘疹	一二二	猪随膏	治痘疹不靥，及痂靥不落者，涂之即落。猪骨髓，白蜜。右二味，以火熬一二沸，退凉，用鸡翎扫上即落。
古方八阵	其他	痘疹	一二三	百花膏	治痘燥痂皮溅起作痛，或佁痂欲落不落者。蜜不拘多少，略用汤和，时时以鹅翎润痛处，疮痂亦易落，无痕。
古方八阵	其他	痘疹	一二四	荞麦散	治痘疮溃烂，以此傅之。荞麦一味，磨取细?，痘疮破者，以此敷之；溃烂者，以此遍扑之，绢袋盛扑，或以此衬卧尤佳。
古方八阵	其他	痘疹	一二五	臙脂汁	治黑痘之良方。先用升麻一味，煎浓汤，去滓，却用棉胭脂浸于汤内揉出红汁，就以本棉蘸汤于疮上拭而涂之。
古方八阵	其他	痘疹	一二六	败草散	治痘疮挝搔成疮，脓血淋漓，谓之斑烂。用盖屋盖墙烂草，多年者佳，或旷野自烂者尤佳，为末搽掺之。或气血虚，热不愈而遍身患者，须多掺席铺上，令儿坐卧其上，其疮即愈。
古方八阵	其他	痘疹	一二七	白龙散	治烂痘及抓破者。用干黄牛粪在风露中多久者，火煆成灰，取中心白者为末，以薄绢囊盛裹，于疮上扑之。
古方八阵	其他	痘疹	一二八	救苦灭瘢散	治烂痘以此傅面，如误抓破者，用之傅贴最良。密陀僧，滑石，各二两。白芷，半两。右为细末。湿则干掺之，或用好蜜调傅。
古方八阵	其他	痘疹	一二九	灭瘢散	治痘后面疮，以此傅之。密陀僧，白附子，白僵蚕，白芷，鹰矢白，等分。右研极细末，以水调搽面，神效。
古方八阵	其他	痘疹	百三十	辟邪丹	用烧于房中，能辟一切秽恶邪气。苍术以黄连代之更妙，乳香，降真香，甘松，北细辛，芸香，各等分。右为末，水丸，如豆大。每焚一丸熏之，良久又焚一丸，不可太多，只是略有香气，使之不断可也。
古方八阵	其他	痘疹	一三一	砭法	治丹瘤。用细磁器击碎取锋铓者，以箸一根，劈开头夹定，用线缚住，两指轻捻箸梢，令磁锋正对毒顶，悬高寸许，另用一箸轻击箸头，令毒血遇刺而出，即可解散。
古方八阵	其他	痘疹	一三二	蜞针法	治痘痈及丹瘤。用水蛭大者五六根，放肿毒头上吮去恶血，可以消丹瘤，决痈肿。
古方八阵	其他	痘疹	一三三	雄黄散	治痘后牙龈生疳蚀疮。雄黄，一钱。铜绿，二钱。右为末，干掺之。
古方八阵	其他	痘疹	一三四	绵茧散	治痘疮余毒，肢体关节生疳蚀疮，脓水不绝。出蛾绵茧，不拘多少。生白矾，入茧内，以炭火煆枯。右为细末，干贴疳疮口内。此总治疮毒脓水淋漓，收敛之外剂。
古方八阵	其他	痘疹	一三五	搽牙散	治痘后余毒攻牙生疳，一日烂进一分，急用此搽之。铜绿，雄黄，五倍子，枯矾，胡黄连，北细辛，乌梅同褐子包固火煆存性。右等分为末搽之。
古方八阵	其他	痘疹	一三六	吹口丹	治疳。黄连，青黛，儿茶，片脑。右等分为末吹之。
古方八阵	其他	痘疹	一三七	生肌散	痘后痈毒不收口，用之神效。枯矾，三钱。海螵蛸，赤石脂煆，各二钱。龙骨煆，黄丹飞炒，乳香出汗，没药出汗，各一钱。血竭，五分。轻粉，麝，各二分。为细末，掺疮口内，外以太乙膏贴之。
古方八阵	其他	痘疹	一三八	马鸣散	治走马疳良方。人中白即尿缸底白垽也以物刮取新瓦盛之火煆如白盐仍佳半两。五倍子生者一钱，另用一钱同矾煆之。马鸣退即蚕蜕纸也火烧过，二钱半。枯白矾，二钱，即用五倍子一钱，入矾于内煆枯者。右为极细末，先以浓米泔水浸洗疮口，以此傅之。
古方八阵	其他	麻疹方	一三九	升麻汤	解散疹毒。升麻去须，葛根去皮，各一钱。芍药酒浸，二钱。炙甘草，一钱。水一盏，煎五分。远稍熟服，量人大小加减。予按：此方即升麻葛根汤也，麻疹之证多属阳明火毒，凡欲解表散邪，但表实邪盛者最宜用此。然愚谓以柴胡代升麻用之更妙。若血气稍虚而邪有未解者，惟柴归饮为最妥。
古方八阵	其他	麻疹方	百四十	升麻透斑汤	治疹疮初见红点一日至三日。升麻，枳壳麸炒，各五分。柴胡，钱半。桔梗，前胡，各一钱。干葛，川芎，茯苓，各七分。陈皮，半夏，甘草，各四分。右加生姜一片水一钟，煎五分，作十余次徐服之。
古方八阵	其他	麻疹方	一四一	葛根麦门冬散	治小儿热毒斑疹，头痛壮热，心神烦闷。葛根，三钱。麦门冬，四钱。人参，川升麻，茯苓，甘草，各二钱。石膏，半两。赤芍药，一钱。右咀。每服三钱，水一大盏，煎至六分。不拘时徐徐温服，仍量儿大小增减。薛氏曰：前方足阳明胃经之药也，外除表邪，内清胃火，兼补元气，若非发热作渴，表里有热者不可用。若表里俱虚而发热作渴者，宜用人参麦门冬散。
古方八阵	其他	麻疹方	一四二	万氏麦门冬汤	治表邪内热，欬嗽甚者。此即前方去人参者，但分两稍异耳。麦门冬，葛根去皮，各一钱。升麻去须，四分。赤芍药酒炒，茯苓，各六分。炙甘草，四分。石膏煆，一钱半。右水煎服。
古方八阵	其他	麻疹方	一四三	万氏柴胡四物汤	治疹后余热。柴胡，当归身，川芎，生地黄，白芍药，人参，麦门冬，知母，淡竹叶，黄芩，地骨皮。右剉细。水一盏，煎七分。不拘时温服。
古方八阵	其他	麻疹方	一四四	生地黄散	治小儿斑疹，身热口干，欬嗽心烦者。生地黄，半两。麦门冬，七钱。款冬花，陈皮，杏仁，各三钱。炙甘草，二钱半。右每服三五钱，水一大盏，煎六分。不拘时徐徐温服，量大小加减。
古方八阵	其他	麻疹方	一四五	清肺汤	治斑疹欬嗽甚者，或二母散，或麦门冬汤。桔梗去芦，片芩，贝母，各七分。防风去芦，炙甘草，各四分。知母，七分。右水一钟，煎五分，入捣碎苏子五分，再煎温服。
古方八阵	其他	麻疹方	一四六	清肺消毒汤	治疹疮收完，不思饮食，鼻干无涕。防风，枳壳，各五分。连翘，前胡，黄芩，桔梗，一钱。荆芥，炙甘草。右水一钟，煎至五六分，作十余次徐服之。
古方八阵	其他	麻疹方	一四七	门冬清肺汤	治疹后欬嗽不止。天门冬去心，麦门冬去心，款冬花，知母，贝母，桔梗，牛蒡子，地骨皮，杏仁去皮尖，马兜铃，甘草，等分。水一钟半，煎七分。食后温服。
古方八阵	其他	麻疹方	一四八	清肺消毒化痰汤	治疹后喘嗽，声音不清，不思饮食，眼目不清，唇口干燥。牛蒡子，防风，荆芥穗，贝母，各五分。连翘，黄芩，前胡，茯苓，各七分。桔梗，枳壳，各一钱。甘草，三分。右水一钟，煎五分，作十余次徐服之。
古方八阵	其他	麻疹方	一四九	清金降火汤	治疹后肺热声哑欬喘。当归，白芍药酒炒，生地黄酒洗，瓜蒌仁，白茯苓，陈皮，贝母去心，甘草，麦门冬，桑白皮，枯芩酒炒，山栀炒，玄参，杏仁去皮尖，苏梗，天门冬，黄连炒，石膏。右等分，加姜一片，水煎服。
古方八阵	其他	麻疹方	百五十	二母散	方在寒阵四九。治肺热欬嗽，及疹后嗽甚者。
古方八阵	其他	麻疹方	一五一	透斑和中汤	治疹疮二三日泄泻。升麻，干葛，猪苓，泽泻，陈皮，半夏，川芎，茯苓，各七分。前胡，桔梗，各一钱。柴胡，钱半。甘草，三分。右加生姜三片，水一钟，煎至五分，作数次徐服之。
古方八阵	其他	麻疹方	一五二	解毒化滞汤	治疹后吃食太早，咬指甲，撕口唇，眼毛，看手，咬人等证。防风，荆芥，枳壳，神?炒，麦芽炒，各五分。连翘，黄芩，茯苓，前胡，各七分。桔梗，一钱。山楂，甘草，各三分。右水一钟，煎五分，作十余次徐徐服之。
古方八阵	其他	麻疹方	一五三	大青汤	解斑疹大毒良方。生地黄，石膏，玄参，地骨皮，知母，木通，甘草，青黛，荆芥穗，各等分。右水一盏，加淡竹叶十二片，煎七分。温服，无时。
古方八阵	其他	麻疹方	一五四	羚羊角散	治小儿斑疹后，余毒不解，上攻眼目，羞明云翳，眵泪俱多，红赤肿闭。羚羊角镑，黄耆，黄芩，草决明，车前子，升麻，防风，大黄，芒硝，等分。水一盏，煎半盏，稍热服。
古方八阵	其他	麻疹方	一五五	羌菊散	治痘疹热毒上攻，眼目生翳并暴赤羞明。羌活，甘菊花，蝉蜕，蛇蜕，防风，谷精草，木贼，甘草，白蒺藜，山栀子，大黄，黄连，沙苑蒺藜，等分。右为末。每服一钱，清米汤调下。
古方八阵	其他	通用方	一五六	人参理中汤	方在热证一。治脾胃虚寒诸证。
古方八阵	其他	通用方	一五七	六物煎	方在新因二十。治痘疹血气不足，随证加减用。
古方八阵	其他	通用方	一五八	六气煎	方在新因二一。治痘疮气虚，痒倒陷。
古方八阵	其他	通用方	一五九	九味异功煎	方在新因二二。治痘疮虚陷，寒战咬牙，虚寒诸证。
古方八阵	其他	通用方	百六十	柴归饮	方在新因十五。治痘疮初起，托散妙剂。
古方八阵	其他	通用方	一六一	柴葛煎	方在新因十八。治痘疮表里俱热，败毒养阴。
古方八阵	其他	通用方	一六二	疏邪散	方在新因十六。治痘疮初起，表邪强实者。
古方八阵	其他	通用方	一六三	五积散	方在散阵三九。温散寒邪。
古方八阵	其他	通用方	一六四	四顺清凉饮	方在攻阵二五。治血脉壅热，大便秘结。
古方八阵	其他	通用方	一六五	凉血养荣煎	方在新因十七。治痘疮血虚血热，地红热渴。
古方八阵	其他	通用方	一六六	搜毒煎	方在新因十九。解痘疹热毒，紫黑干枯。
古方八阵	其他	通用方	一六七	犀角地黄汤	方在寒阵七九。治痘疹血热诸证。
古方八阵	其他	通用方	一六八	仲景黄芩汤	方在寒阵百五。治热利。
古方八阵	其他	通用方	一六九	透邪煎	方在新因二三。治痘疹初热未出者，宜此苏表达邪。
古方八阵	其他	通用方	百七十	化斑汤	方在寒阵三。治阳明热渴，化斑除烦。
古方八阵	其他	通用方	一七一	小柴胡汤	方在散阵十九。散肝胆经表邪，往来寒热。
古方八阵	其他	通用方	一七二	益元散	方在寒阵百十二。解烦热，止渴，利小水。
古方八阵	其他	通用方	一七三	四苓散	方在和阵一八七。利小水，去湿滞。
古方八阵	其他	通用方	一七四	导赤散	方在寒阵一二二。降心火及小肠热证。
古方八阵	其他	外科	一	仙方活命饮	治一切疮疡，不成脓者内消，已成脓者即溃，此止痛消毒之圣药也。穿山甲蛤粉炒黄，白芷，防风，天花粉，赤芍药，归尾，乳香，没药，贝母，皂刺，甘草，各二钱。金银花，陈皮，各三钱。酒一碗，煎数沸。温服。
古方八阵	其他	外科	二	托里消毒散	治疮疽元气虚弱，或行攻伐不能溃散，服之未成即消，已成即溃，腐肉即去，新肉即生。若腐肉既溃而新肉不能收敛，属气虚者，四君子汤为主；属血虚者，四物汤为主；气血俱虚者，十全大补汤为主，并忌寒凉消毒之剂。人参随证增减，黄耆盐水拌炒，当归，川芎，芍药，炒，白术炒，茯苓，各一钱。金银花，白芷，各七分。甘草，连翘，各五分。右水煎服。陈氏托里消毒散内多陈皮。方在痘疮。
古方八阵	其他	外科	三	秘方托里散	治一切疮毒，始终常服，不致内陷。瓜蒌，大者一个，杵。当归酒拌，黄耆盐水炒，白芍药，甘草，各一两半。熟地，天花粉，金银花，皂刺炒，各一两。右每用药五两，以无灰酒五茶钟，入磁器内，厚纸封口，再用油纸重封，置汤锅内盖煮，至药香取出分服，直至疮愈。立斋曰：此方药品平易，消毒之功甚大，且不动脏腑，不伤血气，不问阴阳肿溃，屡用屡效，真仙方也。常治发背脑疽势盛者，更用隔蒜灸之。若脉沉实，大小便秘者，先用疏通而后用此，其功甚捷。若火毒已退，不作脓，或不溃者，更宜托里；溃而不敛，及脓清者，用峻补。
古方八阵	其他	外科	四	神功托里散	一名金银花散。治痈疽发背，肠痈乳痈，及一切肿毒，或焮痛，憎寒壮热。金银花，黄耆，当归，甘草，等分。右用酒水各一钟，煎至一钟。分病上下，食前食后服之，少顷，再服一剂，柤敷患处。不问老少虚实皆可服。若为末，酒调服尤妙。
古方八阵	其他	外科	五	参耆托里散	治疮疡气血俱虚，不能起发，或腐溃不能收敛，及恶寒发热者。人参气虚多用之，黄耆炒，白术炒，当归，熟地，芍药酒炒，茯苓，陈皮，各一钱。右水煎服。
古方八阵	其他	外科	六	参耆内托散	方在痘疹七。治痈疽脓毒不化，及溃后作痛。
古方八阵	其他	外科	七	托里养营汤	治瘰?流注，及一切痈疽不足之证，不作脓，或不溃，或溃后发热，或恶寒，肌肉消瘦，饮食不思，睡卧不宁，盗汗不止。人参，黄耆炙，当归酒拌，川芎，芍药炒，白术炒，各一钱。熟地，二钱。五味子炒研，麦冬，甘草，各二分。水二钟，姜三片，枣一枚，煎七分。食远服。
古方八阵	其他	外科	八	托里黄耆汤	治痈疽气虚作渴甚效。黄耆蜜炒，六钱。甘草，天花粉，各一钱。水二钟，煎八分。频服之。加人参一钱亦可。若气血俱虚，脓血大泄而作渴，或兼发热者，宜用托里养营汤。
古方八阵	其他	外科	九	内补黄耆汤	治痈毒内虚，毒不起化，及溃后诸虚迭见。黄耆炙，麦冬，各一两。人参，熟地，茯苓，甘草炙，各七分。白芍药，当归，川芎，远志，官桂，各五分。右每服一两，姜，枣，水煎服。
古方八阵	其他	外科	十	托里当归汤	治溃疡气血俱虚，或晡热内热，寒热往来，或妇人诸疮，经候不调，小便频数，大便不实等证，但疮疡气血虚而发热者，皆宜服之，久服亦收敛疮口。人参，黄耆，当归，熟地，川芎，芍药，各一钱。柴胡，甘草，各五分。右水煎服。
古方八阵	其他	外科	十一	托里健中汤	治疮疡元气素虚，或因凉药伤胃，饮食少思，或作呕泻等证。人参，白术，茯苓，各二钱。半夏，炮姜，各一钱。黄耆，一钱半。炙甘草，五分。肉桂，三分。右姜，枣，水煎服。
古方八阵	其他	外科	十二	托里温中汤	治疮疡脓溃，元气虚寒，或因克伐，胃气脱陷，肠鸣腹痛，大便溏泄，神思昏愦，此寒变内陷，缓则不治。附子炮去皮脐，二钱。干姜炒，三钱。益志，丁香，羌活，沉香，木香，茴香，陈皮，各一钱。炙甘草，二钱。右姜，水煎服。
古方八阵	其他	外科	十三	托里益中汤	治中气虚弱，饮食少思，或疮不消散，或溃而不敛。人参，白术，茯苓，炮姜，陈皮，半夏，各一钱。木香，炙甘草，各五分。右姜，枣，水煎服。
古方八阵	其他	外科	十四	托里温经汤	治疮疡寒覆皮毛，郁遏经络，不得伸越，热伏营中，聚结赤肿作痛，恶寒发热，或痛引肢体。若头面肿痛焮甚，仍宜砭之。麻黄，升麻，防风，干葛，白芷，人参，当归，芍药，甘草，苍术，各一钱。右水二钟，煎一钟服。卧煖处，得汗乃散。或加柴胡。
古方八阵	其他	外科	十五	托里益黄汤	治脾土虚寒，水反侮土，以致饮食少思，或呕吐泄泻等证。人参，白术，茯苓，陈皮，半夏，各一钱。炮姜，丁香，炙甘草，各五分。右姜，枣水煎服。
古方八阵	其他	外科	十六	托里清中汤	治脾胃虚弱，痰气不清，饮食少思等证。人参，白术，茯苓，陈皮，各一钱。半夏，八分。桔梗，七分。甘草，五分。右姜，枣，水煎服。
古方八阵	其他	外科	十七	托里抑青汤	治肝木侮脾，脾土虚弱，以致饮食少思，或胸膈不利等证。人参，白术，茯苓，半夏，陈皮，各一钱。芍药，柴胡，甘草，各五分。右姜，枣，水煎服。
古方八阵	其他	外科	十八	托里营卫汤	治疮疡外无焮肿，内便调和，乃邪在经络也，宜用此药。人参，黄耆，当归，甘草炙，红花，柴胡，连翘，苍术米泔浸炒，羌活，防风，黄芩，各一钱。桂枝，七分。右酒，水煎服。
古方八阵	其他	外科	十九	托里越鞠汤	治六郁所伤，脾胃虚弱，饮食少思等证。人参，白术，各二钱。陈皮，半夏，各一钱。山栀，川芎，香附，苍术，各七分。炙甘草，五分。右姜，枣，水煎服。
古方八阵	其他	外科	二十	定痛托里散	治疮疡血虚疼痛之圣药也。粟壳去蒂炒，二钱。当归酒拌，白芍药炒，川芎，各一钱半。乳香，没药，肉桂，各一钱。右姜，枣，水煎服。
古方八阵	其他	外科	二一	内托复煎散	治疮疡焮肿在外，其脉多浮，邪胜必侵于内，宜用此托之。人参，白术炒，当归，黄耆盐水炒，芍药炒，茯苓，甘草炙，地骨皮，肉桂，防己酒炒，黄芩，各一钱。防风，二钱。右先以苍术一升，水五升煎，去术入药，再煎至二升。终日饮之。
古方八阵	其他	外科	二二	内托羌活汤	治臀痈坚硬肿痛，两尺脉紧无力。羌活，黄檗，各一钱。防风，当归尾，蒿本，肉桂，各一钱。连翘，苍术米泔浸炒，陈皮，各五分。黄耆盐水炒，一钱半。右水，酒各一钟，煎八分。食前服。
古方八阵	其他	外科	二三	内塞散	治阴虚阳邪凑袭患肿，或溃而不敛，或风寒袭于患处，血气不能运行，久不能愈，遂成漏证。附子童便浸炮，肉桂去皮，赤小豆，炙甘草，黄耆盐水炒，当归酒拌，茯苓，白芷，桔梗炒，川芎，人参，远志去骨，厚朴制，各一两。防风，四钱。右为末。每服二钱，空心温酒下。或酒糊丸，盐汤下。或炼蜜为丸亦可。
古方八阵	其他	外科	二四	冲和汤	治疮属半阴半阳，似溃非溃，似肿非肿，此因元气虚弱，失于补托所致。人参，陈皮，各二钱。黄耆，白术，当归，白芷，各一钱半。茯苓，川芎，皂角刺炒，乳香，没药，金银花，甘草节，各一钱。右水，酒各半煎服。
古方八阵	其他	外科	二五	神效酒煎散	治一切疮疡，能托毒散毒，其效如神。人参，没药另研，当归尾，各一两。甘草，三钱。栝蒌，一个，半生半炒。右以酒三碗，煎二碗，分四服。或以为末，酒糊丸，桐子大。每服五十丸，用酒下。善消毒活血。
古方八阵	其他	外科	二六	人参黄耆汤	治溃疡饮食少思，无睡发热。人参，白术，苍术，麦冬，陈皮，当归，升麻，各五分。黄耆，一钱。黄檗，炒，四分。右水煎服。
古方八阵	其他	外科	二七	黄耆人参汤	治溃疡虚热，无睡少食，或气秽气所触作痛。黄耆盐水炒，二钱。人参，白术，苍术米泔浸炒，当归酒拌，麦门冬，五味子炒敲，各一钱。甘草炙，升麻，神?炒，陈皮，各五分。黄檗酒炒，三分。水两钟，姜三片，枣一枚，煎服。
古方八阵	其他	外科	二八	黄耆建中汤	内托痈疽诸毒。黄耆蜜炙，肉桂，各三两。甘草炙，二两。白芍药，六两。右每服一两，姜，枣，水煎服。
古方八阵	其他	外科	二九	参术补脾汤	治肺疽脾气亏损，久欬吐脓，或中满不食，必服此药，补脾土以生肺金，否则不治。人参，白术，各二钱。黄耆，二钱半。茯苓，当归，陈皮，各一钱。麦冬，七分。北五味，四分，桔梗，六分，炙甘草，五分。右姜，枣，水煎服。
古方八阵	其他	外科	三十	参耆补肺汤	治肺证欬喘短气，或肾水不足，虚火上炎，痰涎壅盛，或吐脓血，发热作渴，小便短涩。人参，黄耆，白术，当归，陈皮，茯苓，各一钱。山药，山茱萸，各二钱。五味子，炙甘草，各五分。熟地黄，一钱半。麦门冬，牡丹皮，各八分。右姜，枣，水煎服。
古方八阵	其他	外科	三一	益气养营汤	治怀抱抑郁，或气血损伤，四肢颈项等处患肿，不问软硬，赤白肿痛，或日晡发热，或溃而不敛。人参，黄耆盐水炒，当归，川芎，熟地，芍药炒，贝母，香附，茯苓，陈皮，各一钱。白术，二钱。柴胡，六分。甘草，桔梗，各五分。右姜，水煎服。口干加五味子，麦门冬；往来寒热加干柴胡，地骨皮；脓清加人参，黄耆；脓多加川芎，当归；脓不止加人参，黄耆，当归；肌肉迟生加白蔹，官桂。
古方八阵	其他	外科	三二	补阴八珍汤	治瘰?等疮，足三阴虚者。人参，白术，茯苓，甘草，当归，川芎，熟地，芍药，黄檗酒炒，知母酒炒，各七分。右水煎服。
古方八阵	其他	外科	三三	参术姜附汤	治疮疡真阳亏损，或误行汗下，或脓血出多，失于补托，以致上气喘急，自汗盗汗，气短头晕泄泻。人参，附子炮去皮脐，各一两。干姜，白术，各五钱。右作二剂，水煎服。
古方八阵	其他	外科	三四	附子理中汤	治疮疡脾胃虚寒，或误行攻伐，手足厥冷，饮食不入，或肠鸣腹痛，呕逆吐泻。附子，人参，白茯苓，白芍药，各三钱，白术，四钱。右水煎服。
古方八阵	其他	外科	三五	六物附子汤	治四气流注于足太阴经，骨节烦疼，四肢拘急，自汗短气，小便不利，或手足浮肿。附子制，防己，桂枝，各四钱。炙甘草，二钱。白术，茯苓，各三钱。右作二剂，水一钟半，姜三片，煎一钟。食远服。
古方八阵	其他	外科	三六	附子八物汤	治疮疡阳气脱陷，呕吐畏寒，泄泻厥逆。附子炮，干姜炮，芍药炒，人参，炙甘草，茯苓，各一钱。肉桂，一钱。白术，二钱。右水煎，食远服。
古方八阵	其他	外科	三七	回阳汤	治脾肾虚寒，疮属纯阴，或药损元气，不肿痛，不腐溃，或腹痛泄泻，呕吐厥逆，及阳气脱陷等证。人参，白术，黄耆，各三钱。干姜炮，附子炮，甘草炙，陈皮，当归，各二钱。柴胡，升麻，各五分。右酒，水煎服。如不应，倍加姜，附。
古方八阵	其他	外科	三八	薛氏加减八味丸	治疮疡痊后及将痊，口干渴甚，或舌上生黄，或未患先渴。此皆肾水枯竭，不能上润，以致心火上炎，水火不能相济，故烦躁作渴，小便频数，或白浊阴痿，饮食不多，肌肤渐消，或腿肿脚先瘦。服此以降心火，滋肾水，则诸证顿止。及治口舌生疮不绝。熟地，八两，酒蒸捣膏。山茱萸酒浸杵膏，山药，各四两。泽泻蒸焙，白茯苓，牡丹皮，各三两。桂心，一两。北五味，四两半，炒。右为细末，入二膏加炼蜜少许丸，桐子大。每服六七十丸，五更初，言语前，或空心用盐汤送下。此即陈氏加减八味丸也，方在补阵一二三。
古方八阵	其他	外科	三九	加味地黄丸	治肝肾阴虚，疮毒，或耳内痒痛出水，或眼昏，痰气喘嗽，或作渴发热，小便赤涩等证。熟地，山药，山茱萸，白茯苓，泽泻，牡丹皮，柴胡，北五味，各为末等分。右将地黄掐碎，酒拌湿蒸烂杵膏，入诸药和匀，加炼蜜为丸，桐子大。每服百丸，空心白汤送下。如不应，用加减八味丸。
古方八阵	其他	外科	四十	当归川芎散	治手，足少阳经血虚疮证，或风热耳内痒痛，生疮出水，或头目不清，寒热少食，或妇女经水不调，胸膈不利，?腹痞痛。当归，川芎，柴胡，白术，芍药，各一钱。山栀炒，一钱二分。牡丹皮，茯苓，各八分。蔓荆子，甘草，各五分。右水煎服。
古方八阵	其他	外科	四一	加味败毒散	治足二阳经热毒流于脚根，焮赤肿痛，寒热如疟，自汗短气，大小便不利，或无汗恶寒，表里邪实者宜之。羌活，独活，前胡，柴胡，桔梗，人参，茯苓，枳壳，甘草，川芎，大黄，苍术，各一钱。水二钟，姜三片，煎服。
古方八阵	其他	外科	四二	九味羌活汤	方在散阵四四。治疮疡风热郁遏，焮肿作痛，或遍身作痛，或拘急不利，及头痛恶寒脊强，脉浮紧。
古方八阵	其他	外科	四三	加味羌活汤	即前汤加金银花，连翘，用解疮毒。
古方八阵	其他	外科	四四	白芷胃风汤	治手，足阳明经气虚风热，面目麻木，或牙关紧急，眼目?动。白芷，升麻，各二钱半。葛根，苍术米泔炒，各八分。炙甘草，当归，各一钱半。草豆蔻，黄檗炒，柴胡，?本，羌活，麻黄去节，各四分。蔓荆子，僵蚕，各三分。右水煎服。
古方八阵	其他	外科	四五	葛根牛蒡汤	治时毒肿痛，而便利调和者。葛根，管仲，甘草，豆豉，牛蒡子半生半炒，各二钱。右水煎服。
古方八阵	其他	外科	四六	犀角地黄汤	治胃火血热妄行，吐或大便下血。犀角镑为末，生地，牡丹皮，芍药，各一钱半。黄芩炒，升麻，各一钱。右水煎熟，入犀角末服。
古方八阵	其他	外科	四七	犀角升麻汤	治时毒或风热，头面肿痛，或咽喉不利，或鬓疽痄腮等证。犀角镑，升麻，防风，羌活，各钱半。白芷，白附子，黄芩，各一钱。甘草，六分。右水煎服，入犀角末服。
古方八阵	其他	外科	四八	玄参升麻汤	治心脾壅热，舌上生疮，或木舌重舌，或连颊两边肿痛，或咽痛发斑并治之。元参，升麻，赤芍药，犀角镑末，桔梗炒，管仲，黄芩，各一钱。甘草，五分。水二钟，煎八分，入犀角末。食后服。
古方八阵	其他	外科	四九	升麻黄连汤	治胃经热毒，腮肿作痛，或发寒热。升麻，川芎，当归，各一钱半。连翘，黄连，牛蒡子，白芷，各一钱。右水煎服。若肿连太阳，加羌活，连耳后，加山栀，柴胡。
古方八阵	其他	外科	五十	＜秘传＞连翘汤	治痈疽时毒肿痛焮肿。连翘，升麻，朴硝，各一两。玄参，芍药，白蔹，防风，射干，各三钱。大黄，一两二钱。甘草炙，五钱。杏仁，八十个，去皮尖?炒黄另研。右每服五七钱，水煎服。下恶物后，服内托散之类。
古方八阵	其他	外科	五一	五香连翘汤	治脑疽，痈疽，时毒，邪气郁滞不行者。乳香，木香，沉香，丁香，香附，黄耆，射干，连翘，升麻，木通，独活，桑寄生，甘草，各一钱。右水煎服。
古方八阵	其他	外科	五二	复元通气散	治乳痈，便毒肿痛，及一切气滞肿毒，或打扑损伤，闪跌作痛，及疝气尤效。木香，舶上茴香炒，青皮，陈皮，白芷，甘草，贝母去心，穿山甲炙，漏芦，等分。一方有玄胡索，白牵牛炒用，无白芷，漏芦。右为末。每服二三钱，温酒调下。
古方八阵	其他	外科	五三	当归散	通经络，行血滞。当归，穿山甲灰炒，蒲黄炒，各半两。辰砂，一钱。麝香，少许。右为末。每服三钱，热酒调下，如不饮酒，薄荷醋汤亦可。
古方八阵	其他	外科	五四	方脉流气饮	治瘰?流注，郁结肿块，或走注瘢痛，或心胸痞闷，咽塞不利，?腹膨胀，呕吐不食，上气喘急，欬嗽痰盛，面目四肢浮肿，大小便秘。当归，川芎，芍药炒，茯苓，黄耆炙，炙甘草，紫苏，青皮，乌药，半夏制，桔梗炒，枳实麸炒，防风，陈皮，各一钱。木香，大腹皮，枳壳麸炒，槟榔，各五分。水二钟，姜三片，枣一枚，煎八分。食远服。
古方八阵	其他	外科	五五	疮科流气饮	治流注，及一切恚怒气结肿痛，或胸膈痞闷，或风寒湿毒搏于经络，致成肿块，肉色不变或漫肿木闷无头。人参，当归酒拌，黄耆盐水炒，芍药，官桂，厚朴制，甘草，防风，紫苏，枳壳，乌药，桔梗炒，各七分。槟榔，木香，川芎，白芷，各五分。右水煎服。
古方八阵	其他	外科	五六	陈氏独圣散	凡患疮疡，皆因气血凝滞，宜服香剂，盖香能行气通血也。如疮初作，便宜以此入茶饮之。香附子，姜汁浸一宿，焙干研末。右无时，以白汤调服二钱。溃后以＜局方＞小乌沉汤为尤妙。
古方八阵	其他	外科	五七	乳香定痛丸	治疮毒损伤，血凝气滞，壅肿拘挛，筋骨疼痛。乳香，没药各另研，羌活，五灵脂，独活，各三钱。川芎，当归，真绿豆粉，肉桂，白芷，白胶香，各半两。右为末，炼蜜丸，如弹子大。每服一丸，细嚼薄荷汤或酒送下。手足损痛不能举动，加草乌五钱，盐汤送下。
古方八阵	其他	外科	五八	消毒散	治乳痈吹乳并便毒，如憎5寒壮热，或头痛者，宜先服人参败毒一二剂，方可服此药；如无前证，即服此药三二剂；或肿不消，宜服托里散。金银花，青皮，天花粉，柴胡，僵蚕炒，贝母，当归酒拌，白芷，各二钱。水二钟，煎一钟。食远服。如治便毒，加大黄一二钱煨用，空心服。
古方八阵	其他	外科	五九	清热消毒散	治一切痈疽阳证肿痛，发热作渴。黄连炒，山栀炒，连翘，当归，甘草，各一钱。川芎，芍药，生地，各一钱半。金银花，二钱。右水煎服。
古方八阵	其他	外科	六十	东垣黄连消毒散	治脑疽背疽，焮肿疼痛，或麻木。黄连炒，羌活，各一分。黄芩，黄檗，桔梗，?本，防己，各五分。归尾，连翘，防风，独活，知母炒，生地，各四分。人参，甘草，各三分。黄耆，苏木，陈皮，泽泻，各二分。右水煎服。
古方八阵	其他	外科	六一	连翘消毒散	治痈疽实热诸证。亦名清凉饮。亦即＜局方＞凉膈散。连翘，一两。栀子，大黄，薄荷，黄芩，各五钱。甘草，一两半。朴硝，二钱半。右每服一两，水煎温服。
古方八阵	其他	外科	六二	加味解毒汤	治痈疽实热，大痛不止。黄耆盐水炒，黄连炒，黄芩炒，黄檗炒，连翘，当归酒拌，各七分。甘草炙，白芍药，栀子炒，各一钱。水二钟，煎服，痛即止。
古方八阵	其他	外科	六三	解毒防风汤	治斑疹或痒或痛。防风，一钱。黄耆，芍药，地骨皮，枳壳炒，荆芥，各二钱。水煎。徐徐服。
古方八阵	其他	外科	六四	陈氏解毒防风汤	方在痘疹五六。治痘疹毒气炽盛。
古方八阵	其他	外科	六五	散肿溃坚汤	治瘰?坚硬，气血无亏，宜用之。柴胡，黄芩，各四分。白芍药炒，升麻，连翘，黄檗酒炒，蓬术，三棱酒拌微炒，干葛，归尾，各三分。知母酒炒，龙胆草酒炒，天花粉，桔梗，昆布，各五分。炙甘草，二分。右水煎服。
古方八阵	其他	外科	六六	栝蒌托里散	治疮疡毒盛者，未成则易消，已成则易溃，既溃则生肌。黄栝蒌，一个，杵碎。忍冬藤，乳香，各一两。苏木，五钱。没药，三钱。甘草，二钱。右用酒三碗，煎二碗。空心，日午，临睡分三服。或以此为末，酒糊丸，弹子大，朱砂为衣。细嚼用当归酒送下，治打扑损伤尤妙。
古方八阵	其他	外科	六七	万金散	一名内托散。治痈疽已溃未溃者，有消毒破血之功。栝蒌，一个，杵碎。没药，一钱，研。大甘草节，二钱。右用酒二碗，煎一碗，去柤，后入没药服。
古方八阵	其他	外科	六八	制甘草汤	治悬痈不拘肿溃，亦治痈疽。用大甘草一两，切三寸长，用涧水一碗浸透，以慢火炙干，仍投前水浸透，再炙至水干为度，却剉细，用无灰酒二钟煎七分。空心服。尝有人患此已破，服两剂疮即合。一，国老膏方：用大甘草二斤，以河水浸取浆汁，去柤，用银石器熬成膏，磁罐收贮。每服一二匙，酒调服，或水亦可，尤解丹药之毒。一方治痈疽，用生甘草为末，酒调服二钱，连进数服自消。
古方八阵	其他	外科	六九	梅花饮子	痈疽初起，服之可防毒气内攻。川芎，干葛，天花粉，黄耆，乌梅，甘草，苏木，各一两。忍冬藤，四两。右作四剂，水煎服。
古方八阵	其他	外科	七十	牛胶饮	治痈疽使毒不内攻，不传恶证，有益无损。牛皮胶广中明者，四两。右用酒一碗，重汤煮化，加酒服至醉，不能饮者加白汤。
古方八阵	其他	外科	七一	明胶饮子	治一切痈疽疖毒。明广胶蛤粉炒珠，粉甘草，各一两。橘红，五钱。右作二剂，水煎服。
古方八阵	其他	外科	七二	护心散	解金石砒硫发疽之毒。绿豆末，一两。明乳香，半两，研细。右以生甘草煎汤调。时时与呷，务使药气常在膈间。
古方八阵	其他	外科	七三	清心内固金粉散	一名金花散。解毒清心，流行气血，散滞清火，凡焮肿热痛，饮食如常者，大宜用之。绿豆，四两，研末。朱砂另研，人参，甘草，白茯苓，各三钱。朴硝另研，白豆蔻，各五分。麝香另研，雄黄，各一钱。冰片，五分。右为末。每服一二钱，蜜汤调下。
古方八阵	其他	外科	七四	蜡矾丸	一名黄矾丸。治金石发疽，一切痈疽，托里止疼痛，护脏，神妙，不问老少皆可服之。黄蜡，一两，色佳者，溶开，离火入矾末，一方止用七钱。白矾，一两，明亮净者，研末。右二味和匀，众手急丸，桐子大。每服二三十丸，渐加至四五十丸，熟水或盐汤送下，日进二三服，服至三四两之上，愈见其功矣。如服金石发疽，别用白矾末一两，作三五服，温酒调下尤效。有人遍身生疮，状如蛇头，名曰蛇头疮，尤宜服之。治蛇蝎毒虫咬伤，熔化热涂伤处，痛止毒出，仍服两许。此方不惟止痛生肌而已，其护膜止泻，消毒化脓，及内痈排脓托里之功甚大。
古方八阵	其他	外科	七五	千金化毒丸	治诸恶毒。用白矾三钱糊丸。以?头七茎煎汤送下，则肿痛俱退。再用仙方活命饮二剂以去其余毒。此本方原用矾末，以?汤调服，因汤难服，故易为丸。一方主治疮疽，不问肿溃，先用此药二三服，后用消毒药，甚效。常治刍荛之人，用此即退，不用托里药亦愈。若金石毒药发疽者尤效，盖矾能解金石之毒也。一方用矾末五钱，朱砂五分，热酒下亦效。此药托里固内止泻，解毒排脓，不动脏腑，不伤气血，有益无损，其药易得，其功甚大，偏僻之处不可不知此方。或虫尤所伤，溶化热涂患处，更以热酒调末服，皆效。
古方八阵	其他	外科	七六	五福化毒丹	治咽喉牙口疮毒肿痛，并小儿一切热毒疮疖，惊惕烦躁，口舌生疮，夜卧不宁等证。玄参，桔梗，各二两半。茯苓，三两半。人参，牙硝，青黛，各一两。甘草，七钱半。麝香，少许。金箔，二十片。右为末，炼蜜丸，芡实大。每服一丸，薄荷汤化下。若痘毒上攻，口齿生疮，以生地黄汁化服，及用鸡翎扫傅患处。
古方八阵	其他	外科	七七	夺命丹	治疔疮发背等证，或麻木，或呕吐，重者昏愦。此药服之，不起者即起，不痛者即痛，痛甚者即止，昏愦者即苏，呕吐者即解，未成者即消，已成者即溃，有夺命之功，乃恶证中之至宝也。蟾酥酒化，轻粉，麝香，各五分。枯矾，寒水石煆，铜绿，乳香，没药，各一钱。朱砂，三钱。蜗牛，二十个，另研，无亦可。右为末，用蜗牛或酒糊捣丸，绿豆大。每服二三丸，温酒，?汤下。或用?白三四寸，病者自嚼烂吐于手心，包药在内，用热酒和?送下，如人行五七里，汗出为效。重者再服一二丸，或外用一丸入疮孔内，以膏药贴之。
古方八阵	其他	外科	七八	飞龙夺命丹	治一切疔疮毒疮，出汗则愈，神效。干蟾酥，二钱，乳化。没药，硼砂，寒水石煆，雄黄，各三钱。乳香，朱砂，血竭嚼成饼者真，枯矾，各一钱。轻粉，冰片，各五分。蜈蚣，一条去头，酒浸焙干。蜗牛，四十丸个，研为膏，或无亦可。右各研为细末，取蜗牛，蟾酥研匀，入诸末熟杵丸，绿豆大，朱砂为衣。每服四五丸，嚼?白一口，吐在手心，将药包?内，用温酒吞下，须臾汗出，或少吐泻，毒即解。立斋曰：前回生丹乃慓悍攻毒之剂也，盖无经不至，无气不动者。后夺命丹尚缓。若食一切禽畜毒物，及疮脉浮紧细数，毒畜在内，并恶毒证，凡宜汗吐者，当用前丹有神效。若老弱之人，或疮毒稍轻者，宜用后丹，或更以隔蒜灸之为良。
古方八阵	其他	外科	七九	回生丹	李颐颜先生口授，非泛常之药，万宝之秘，专治一切疔毒，并有神效。金脚信，明磠砂，明乳香，半夏，上红丹，各五分。巴豆肉不去油，明雄黄，大南星，南硼砂，各一钱。大斑蝥，十五个，去头足翅。右为细末，旋取蟾酥和丸，麻子大，朱砂为衣。每服十五丸，好酒下，看疮生上下，食前后服，能饮者至醉为佳。凡肿毒失治，毒气入腹，用此药能起死回生，服药后吐泻俱作乃苏。
古方八阵	其他	外科	八十	通气散	治时毒肿甚，咽喉不利，取嚏以泄其毒。玄参，一钱半。牙皂，川芎，各一钱。藜芦，五分，一方无此。羊踯躅花，二钱半。右为末，用纸燃蘸少许入鼻内，取嚏为度。按：此方止用皂角，川芎，北细辛三味即可，亦不必藜芦踯躅之毒品也。总不若通关散为妙，方在因阵九十八。
古方八阵	其他	外科	八一	栀子仁汤	方在寒阵十九。治发热狂躁，咽喉肿痛。
古方八阵	其他	外科	八二	六味栀子仁汤	治时毒肿痛，大便秘结，脉沉数。山栀炒，枳壳，大黄煨，升麻，牛蒡子炒，郁金，等分。右水煎服。或为细末，每服三钱，蜜水调下。
古方八阵	其他	外科	八三	清肝益营汤	治肝，胆，小肠经风热血燥，筋挛结核，或耳项胸乳?肋作痛，并一切肝火之证。山栀，当归，木瓜不犯铁，茯苓，各一钱。柴胡，芍药炒，川芎，各七分。龙胆草，八分。白术，二钱。熟地，一钱半。炙甘草，五分。右姜，水煎服。
古方八阵	其他	外科	八四	清心汤	治疮疡肿痛，发热饮冷，脉沉实，睡语不宁。右方即防风通圣散，每料加黄连五钱，每剂用一两，水煎服。方在攻阵十六。
古方八阵	其他	外科	八五	济阴汤	治疡毒纯阳，肿痛发热。连翘，二钱。山栀炒，黄芩炒，黄连炒，甘草，各一钱。芍药，一钱半。牡丹皮，一钱二分。金银花，三钱。水煎服。大便若秘，量加大黄。
古方八阵	其他	外科	八六	地骨皮散	治疮疡气虚内热，烦渴不宁。人参，黄耆，生地黄，地骨皮，柴胡，各一钱半。白茯苓，石膏煆，知母，各一钱。水，姜，煎服。
古方八阵	其他	外科	八七	一味苦参丸	治一切痈疽毒疮，焮肿作痛，或烦躁。苦参，不拘多少为末。右用水糊丸，桐子大。每服二三钱，温酒下。
古方八阵	其他	外科	八八	陈氏苦参丸	治遍身搔痒，癣疥疮疡。苦参，四两。玄参，黄连，大黄，独活，枳壳，防风，各二两。黄芩，栀子，菊花，各一两。右为末，炼蜜丸，桐子大。食后茶酒任下三四十丸，日三服。
古方八阵	其他	外科	八九	五利大黄汤	治时毒焮肿赤痛，烦渴便秘，脉实而数。大黄煨，黄芩，升麻，各二钱。芒硝，栀子，各一钱半。水一钟半，煎六分。空心热服。
古方八阵	其他	外科	九十	清凉饮	治痈疡热毒炽盛，大便秘结。此即前连翘消毒散。连翘，一两。大黄，山栀子，薄叶，黄芩，各五钱。甘草，一两半。朴硝，二钱半。右每服一两，水煎服。
古方八阵	其他	外科	九一	宣毒散	治一切痈毒，其功不可尽述。大黄煨，白芷，各五钱。水二钟，煎一钟。食前服。立斋曰：此方乃宣通攻毒之剂，若脉沉实，便秘者，毒在脏也，宜服之，其功甚大。若脏腑调和，脉不实者不可用。＜医林集要＞方用大黄一斤，白芷六两，为末，每服三钱，热酒调下，更用茶清调搽患处，名曰万金散，盖因其功而珍之也。或用水跌为丸，以便于服亦可。吴江申佥宪兄患背疽坚硬，脉沉实，乃毒在内，用一服，大小便下污物，再服而消。恐患者忽此二药，故以此尝验者告之。
古方八阵	其他	外科	九二	拔毒散	治一切痈疽肿毒，其功不可尽述。乳香，没药，当归，穿山甲炮，木鳖子，连翘，各一钱。甘草炙，五分。栝蒌仁，八分。牙皂炒，贝母，各七分。忍冬藤，二钱。大黄，生熟各一钱半。右水，酒各一钟，煎一钟。食前服。此方攻毒上痛化脓之良剂也，屡用屡验。若脓成或已溃者，大黄可不用，恐泄其真气，则脓者难溃，溃者难敛也。亦有脓虽溃，脉仍洪数，或沉实，喜冷者，火邪尚在，又所宜用。
古方八阵	其他	外科	九三	内疏黄连汤	治疮疡发热而呕，大便秘结，脉洪而实。黄连，芍药，当归，槟榔，木香，黄芩，栀子，薄荷，桔梗，甘草，各一钱。连翘，大黄，各一钱半。姜，水煎，仍量虚实治之。
古方八阵	其他	外科	九四	桃仁汤	逐瘀血。桃仁，苏木，各一两。生地黄，五钱。虻虫去足翅炒，水蛭炒，各三十个。右每服三钱，水一盏，煎六分。空心服。
古方八阵	其他	外科	九五	漏芦汤	治脑疽，痈疽毒盛实者。漏芦，黄耆，甘草，连翘，沉香，各五钱。大黄，一两，微炒。右每服四五钱，姜，枣，水煎服。
古方八阵	其他	外科	九六	千金漏芦汤	治痈疽发背，丹疹时行热毒，赤肿焮痛。漏芦，黄芩，白蔹，连翘，枳壳麸炒，升麻，粉草，麻黄去节，大黄湿纸裹煨，朴硝，一两。右每服五六钱，姜，水煎，去柤。空心服。下恶物为妙。
古方八阵	其他	外科	九七	漏芦升麻汤	治时毒头面红肿，咽嗌堵塞，水药不下，若脏腑素有积热，发为肿毒疙瘩，一切红肿恶毒。漏芦，二钱。升麻，一钱半，黄芩酒洗，生甘草，玄参，牛蒡子炒研，苦梗，连翘，各一钱。蓝叶如无用青黛，大黄酒浸量轻重用之。水煎服。大利之结者，加芒硝。
古方八阵	其他	外科	九八	润肠丸	治脾胃伏火，大肠干燥，或风热血结，宜用此丸通之。若结在直肠，宜用猪胆汁导之。盖肾主五液，开窍于二阴，若津液滋润，则大便通调，若津液不足，脾气亏损，必当培补，乃忌此药。桃仁去皮尖，麻子仁，各一两。羌活，归尾，大黄煨，皂刺，秦艽，各五钱。右各另研为末，炼蜜或猪胆汁丸，桐子大。每服三四十丸，白汤下。若用猪胆汁导而粪不结燥者，须急补元气。
古方八阵	其他	外科	九九	没药丸	善逐滞血。当归，一两。桂心，芍药，各半两。桃仁去皮尖研，没药，各三两。虻虫去足翅，水蛭炒，各三十个。右为末，醋糊丸，桐子大。每服三五丸，空心醋汤下。
古方八阵	其他	外科	百	当归丸	行血，利水，通大便。当归，半两。大黄，桂心，各三钱。赤芍药，葶苈，各二钱。人参，甘遂?里煨，半钱。炼蜜丸，如弹子大。空心米今化下一丸。
古方八阵	其他	外科	百一	破棺丹	治疮疡热极汗多，大渴便秘，谵语发狂。大黄，二两半半生半熟，芒硝，甘草，各二两。右为末，炼蜜丸，弹子大。每服一丸，童便，酒化下，白汤亦可。
古方八阵	其他	外科	百二	忍冬酒	解诸痈毒。忍冬藤，鲜者四五两，若干者，止用一两，捣。大甘草节，一两，生用。二味入砂锅内，以水二钟，煎至一钟，再入无灰酒一钟，又煎数沸，去柤，分三服，病重者昼夜两剂，至大小便通利为度，另用忍冬藤研烂，入酒少许罨患处。
古方八阵	其他	外科	百三	金银花酒	治一切痈疽发背，疔疮喉痺等证。用金银花藤叶捣烂，取汁半钟，和热酒半钟温服，甚者不过三五服，可保无虞。
古方八阵	其他	外科	百四	槐花酒	治痈疡热毒最妙。用槐花四五两炒微黄，乘热入酒二钟，煎十余滚，去柤热服，未成者二三服，已成者一二服，但察其有热毒未清者皆可用。槐花治湿热之功最为神速，惟胃寒者不宜服。大抵肿毒非用蒜炙及槐花酒先去其势，虽用托里诸药，其效未必甚速。
古方八阵	其他	外科	百五	蒲公英酒	治乳痈吹乳，不问已成未成皆可用。用蒲公英一握，捣烂，入酒半钟，取酒温服，粗贴患处，甚者不过三五服即愈。
古方八阵	其他	外科	百六	远志酒	能托散诸毒，治女人乳痈尤效。远志，不拘多少，用米泔浸洗，槌去心。右为末。每服三钱，用好酒一钟调，迟少顷，澄清饮之，以滓傅患处。
古方八阵	其他	外科	百七	牛膝酒	治杨梅风毒，腰痛。牛膝，川芎，羌活，五加皮，杜仲，甘草，地骨皮，薏仁，各一两。生地黄，十两。海桐皮，二两。右咀，用帛裹入无灰酒浸二七日，夏月三五日。每服一杯，日三五次。
古方八阵	其他	外科	百八	消瘿酒	昆布，三钱。海藻，五钱。沉香，雄黄，各一钱，研末。海螵蛸，二钱。右为咀，用好酒一升汤煮。任意每服一二钟，或浸十余日亦可饮。
古方八阵	其他	外科	百九	桑枝煎	大治口渴。取嫩桑枝细切一升炒，以水三升，煎一升。日服三五剂，更多尤妙。＜抱朴子＞云：疗风痺干燥，肾痛脚气，四肢拘挛，上气眩晕。久服补肺消食，利小便，轻身，耳目聪明，令人光泽，其功不能尽述。
古方八阵	其他	外科	百十	神仙截法	治痈疽发背，一切恶疮，预服则毒气不入内。真麻油，一斤，银器内熬十数沸，候冷。右用酒两碗，入油五盏。通口热服，一日用尽，缓则数日服之。吴安世云：吾家三世用之，无有不效。又闻猎者云：凡中药箭，急饮麻油，药毒即消，屡用甚验。按：右方凡大便秘结而毒蓄于内者，最宜用之以疏通其毒。若阴毒及大便不实者，乃非所宜。
古方八阵	其他	外科	百十一	砭法	治丹毒疔疮红丝走散，或时毒瘀血壅盛。用细磁器击碎，取有锋铓者一块，以箸一根，劈开头尖夹之，用线缚定，两手指轻撮箸尾，令磁铓正对患处，约悬寸许，再另用箸一根频击箸头，令毒血遇刺皆出，毒自减退。若毒气入腹膨胀者难治。
古方八阵	其他	外科	百十二	刺少商穴	治咽喉急痛。穴在手大指内侧去爪甲角如韭叶，刺入二分许，以手自臂勒至刺处，出血即消。若重而脓成者，必须针患处，否则难治。
古方八阵	其他	外科	百十三	洪丞相蜞针法	凡痈疡势焮毒盛，血凝不散者，宜用此法以杀其势。治痈初作，先以笔管一个，入大蚂蝗一条，以管口对疮头使蜞吮，恶血得去其毒即散。如疮大，须换三四条。若吮正穴，蜞必死矣，屡试屡效。若血不止，以藕节上泥涂之即止。若疮头未明，以井边泥涂上，先干处即是。
古方八阵	其他	外科	百十四	骑竹马灸法	治一切疮疡，无有不愈。其法今病人以手肘凭几而坐，男左女右，将手臂竖起要直，乃用竹篾一条，自臂腕中曲处横纹间量起，贴肉直上至中指尖尽处截断为则，不量指甲。另用竹扛一条，令病人脱衣正身骑定，前后用两人扛起，令病者脚不著地，仍使人扶定，勿令伛偻，却将前量臂篾从竹扛上尾?骨坐处，直贴脊背量至篾尽处记之，此取中之处，非灸穴也。又用薄篾量男左女右手中指节两横纹处，截为同身寸法，将此寸篾即安前脊中点记处，两边各开一寸，尽处即是灸穴，各灸五七壮。疽发于左则灸右，疽发于右则灸左，两边俱甚则左右皆灸。盖此穴乃心脉所过之处，凡痈疽皆心火之留滞，灸此则心火流通而毒自散矣，有起死回生之功，屡试屡验。
古方八阵	其他	外科	百十五	神仙隔蒜灸法	治一切痈疽疮毒大痛，或不痛，或麻木，及治痘疔毒气炽盛，使诸痘不能起发，已起发者不能灌脓，已灌脓者不能收靥等证。如痛者灸至不痛，不痛者灸至痛，其毒随火而散，此攻散郁毒从治之法也，大有回生之功。其法用大蒜头去皮切三分厚，按疮头上，用艾灶于蒜上灸之，五壮换蒜复灸，或三五十壮，或一二百壮，愈多愈妙。未成者即消，已成者亦杀其大势，不能为害。如疮大用蒜捣烂摊患处，将艾铺上烧之，蒜败再换。或阴毒紫白色，不起发，不痛，不作脓者，尤宜多灸，仍服托里之剂。如灸后仍不痛，或不作脓，不起发者不治，此气血虚极也。
古方八阵	其他	外科	百十六	附子饼	治溃疡气血俱虚，不能收敛，或风寒袭之，以致血气不能运行，皆令不敛。用炮附子去皮脐研末，以唾津和为饼，置疮口上，将艾炷于饼上灸之，每日灸数壮，但令微热，勿令痛，如饼干，再用唾津调和，务以疮口活润为度。
古方八阵	其他	外科	百十七	豆豉饼	治疮疡肿毒硬而不溃，及溃而不敛，并一切顽疮恶疮。用江西豆豉饼为末，唾津和作饼子，如钱大，厚如三六钱，置患处，以艾炷于并上灸之，干则再易。如灸背疮，用漱口水调饼覆患处，以艾铺饼上灸之。如未成者即消，已成者亦杀其大毒。如有不效，必气血虚败也。
古方八阵	其他	外科	百十八	木香饼	治一切气滞结肿或痛，或闪肭，及风寒所伤作痛，并效。木香，五钱。生地黄，一两。右以木香为末，生地黄杵膏和匀，量患处大小作饼，置肿处，以热熨斗熨之。
古方八阵	其他	外科	百十九	香附饼	治瘰?流注肿块，或风寒袭于经络，结肿或痛。用香附为末，酒和量疮毒大小作饼，覆患处，以热熨斗熨之。未成者内消，已成者自溃。若风寒湿毒，宜用姜汁作饼。
古方八阵	其他	外科	百二十	神效桑枝灸	治发背不起，或瘀肉不溃，此阳气虚弱。用桑枝燃著，吹熄其焰，用火灸患处片时，日三五次，以助肿溃。若腐肉已去，新肉生迟，宜灸四畔。其阴疮瘰?，流注疮，恶疮久不愈者，亦宜用之。大抵此法，未溃则解热毒，止疼痛，消瘀肿，已溃则补阳气，散余毒，生肌肉。若阳证肿痛，甚或重如负石，初起用此法，出毒水即内消；其日久者用之，虽溃亦浅，且无苦楚。惜患者不知有此，治者亦不肯用此也。
古方八阵	其他	外科	一二一	神效?熨法	治流注结核，骨痈鹤膝，肢体肿块，或痛或不痛。或风寒袭于经络，流注肢体，筋挛骨痛。或跌扑损伤，止痛散血消肿之良法。或先用隔蒜灸法而余肿未消，最宜用熨，以助气血而行壅滞，其功甚大。用?头细切，杵烂炒热敷患处，冷即易之，再或热熨数次，肿痛即止，其效如神。或用?煎汤，熏洗伤处亦妙。或用?一大把，束其数节，切为薄饼置患处，用热物熨之，或铺艾灸之亦可，必易饼多熨为妙。
古方八阵	其他	外科	一二二	神仙熏照方	雄黄，朱砂，血竭真者，没药，各一钱。麝，二分。右五味，研细末，用棉纸卷为粗撚，约长尺许，每撚中入药三分裹定，以真麻油润透，点灼疮上。须离疮半寸许，自红晕外圈周围徐徐照之，以渐将撚收入疮口上，所谓自外而内也。更须将撚猛向外提，以引毒气，此是手法。此药气从火头上出，内透疮中，则毒随气散，自不内侵脏腑。初用三条，渐加至五七条，疮势渐消，可渐减之，熏罢随用后敷药。广陵李杜云：背疮所患，惟内攻与外溃耳。证属火毒，酝酿斯成，不能外散，势必内攻，不能中出，势必旁溃。医者往往以凉药围解，多罹此二患。又阴疮不起发者，止有隔蒜灸一法，然亦未见凿凿取效。此方初用药撚熏照，以火引火，毒气外散，后用药敷围，追脓止痛，毒从孔窍及疮顶中出，可免旁溃矣。阴疮一照，即起红晕，状如蒸饼，变为阳证，可保无虞，此其奇中大略也。照法日每一次，初次用撚三根或四根，次日用四根或五根，再次渐至六七根止，大率看疮轻重，酌撚多寡。重者不过六七日，腐肉尽化为脓，从疮口中陆续涌出，新肉如石榴子累累而生，此时不必再照。围药终始如一，随疮势大小，渐渐收入。照围后不可听医用膏药贴盖，以致毒气怫郁，止剖?叶量疮口贴之。凡照时先须用猪蹄煎汤，澄清洗去围药。如法熏照，待疮势大愈，肉生将满，始可用生肌散，或护以太乙膏，平复后膏药犹不可离，此其始末细微也。内服者，大要不出十宣散，护心散等方，最忌寒凉，恐伤胃气。此疮由恼怒郁结厚味所致，受病以年计，愈久则愈甚也。调摄之法，非惩忿窒欲，清散托里，治以前方，即卢扁复生有望而走耳。又前方初止治背疽，其后一切肿毒无不收功，盖法无定则，医贵变通，神而明之，存乎其人耳。余不佞善病，故留心方术，然未经累验，不轻授人。此一方初验于化南，再验于陈大参景山，及范中翰舍初，其他证亦曾用以推广，皆应手取效，辄赘其详于此。其传则道人孙氏，今大播广陵，余先慈赖以保安者廿年云。池阳来阳伯云：王孝廉良甫为余言，广陵人有善神灯照者，疗渠发背神良，已求得其禁方矣，余识之。已酉岁，余客广陵，偶胻肿比于股，招所谓善疗者照之，不脓得愈。又馆友胡含素患发背，大如复盂，神懵懵愦矣，延疡医至，束手，待肉腐糜方可用膏，徐长肌肉。问其术曰至此，问其候曰百日。果如其说，则含素将成乌有矣。遂急同弟辈求得前方刻本，按法治之，一日痛止，二三日神清，如脱桎梏，释重负，肉肿如孟者日缩而小，并未尝腐糜也。不月余脓尽，爽然起矣。奇矣哉！不表而汗，不针而溃，不灸而陷举，不补而实，不下而毒尽，凡医人之针刺不必用也。至理归于易简，大道本在目前，所谓不可不思议者也。古今道术入妙者皆如此类，兹重刻之，故为此叙。曲梁聂云翰云：戊戌春暮，余病疽京邸，疽据背中，前与心对，初发微若黍粒，搔之痛痒关心，寒热交作，甫十日大若升，再十日大若斗，食逆便结，匝月目不一瞬，医方所载诸死候业已十犯八九，两绝复苏，自分无生，手条后事。偶从杨楚璞得李肖衡所传异人指授仙方，如法熏敷，越二日毒渐解，乃有起色，不易方而竟就痊，距初发浃廿旬。归家出以试人，轻仅逾月，重亦不出百日，靡不起者。盖余所感毒极重，势极大，又治极迟，即二三内外科名家皆束手失色，以为从所未闻未见，及试人则取验更捷，盖感有轻重，治有迟蚤也。顾念非此异方，不能起余必死异证，非余起死回生，不能白此方之神异，余以此方活，安忍天下人以此证危。因虑此方莫获广沛于天下，又虑天下忽视此方而不加笃信，或乱于耻功不已出之医口，疑似转盼间，致误大事而悔无及也，因赘数语以为此方之引。咸林王维英云：丙午端阳日，余左臂患疽，其大如拳，用骑竹马法，灸之百十壮，疱起如铜钱，四围肿觉退。笥中蓄此仙方，命制药料，欲俟破后熏之，不识其初亦可熏也。客有备言可熏者，因于当日即熏十条，疮顶高收，四围色白，夜间毒肉从边化为稠脓，徐徐内溃，粘同胶鳔。每日如法熏照洗贴，五六日，中尖毒肉脱落一条，共有十三孔，疮外一指许旁串三孔，且痛且痒，即极力照之，初出黄水，次出稠脓，后流清浆，瞬息口收，并未再串。其原载敷药，长安中若不产豨莶，五龙二草，止用金银花三色敷之。干则觉痛，即去之不敷，并未用生肌散，惟护以太乙膏，月余尽痊。当此疮将愈，左臂又患一疽，正对无二，即照撚十条，敷以麸炒醋调文蛤膏，一日数更。次日五条，三日顶破脓出，不痛不痒，其毒尽散。同时有患别疮者，余付此药熏之，随熏即散，并未成形。乃知是方也，真仙方哉！真仙方哉！持此疗疮，天下无疮矣。余死世人但知疮破后可照，不识照初发者尤易散；又恐因敷药不全，并弃前方，不识敷药不用亦可也，故备述终始，以神此方之用。
古方八阵	其他	外科	一二三	洗药神效散	治阴湿诸疮。蛇床子，二两。朴硝，一两。右每用一两，水二碗，煎数沸，洗疮拭干，掺生肌药。
古方八阵	其他	外科	一二四	雄黄解毒散	治一切痈肿溃烂。毒势甚者，先用此药二三次，以后用猪蹄汤。雄黄，一两。白矾，四两。寒水石煆，一两半。右俱为末，用滚汤二三碗，乘热入药末一两洗患处，以太乙膏或神异膏贴之。
古方八阵	其他	外科	一二五	猪蹄汤	治一切痈疽杖疮溃烂，去恶肉，润疮口，止痛。白芷，黄芩，当归，赤芍药，独活，生甘草，露蜂房连子者佳，各五钱。用猪蹄一只，水四五碗，煮熟去油柤，取清汤，入前药一两许，煎十数沸，去柤温洗，恶肉随洗而下，随用膏药贴之。按：此汤不必用黄芩，或以白矾易之更佳。
古方八阵	其他	外科	一二六	集香散	洗痈疽溃烂。白芷，藿香，茅香，香附，防风，各三钱。木香，甘草，各一钱。右用水三碗，煎数沸，去柤，淋洗患处。立斋曰：此乃馨香之剂也，血气闻香则行，得臭则逆也，凡疮毒将尽未尽宜用之。若有瘀肉，宜先用雄黄解毒散解之，后用此方，洗后须即用膏药贴护，勿使风入肌肉易生，直至收口为度。最忌用生肌之药。
古方八阵	其他	外科	一二七	敷药方	车前草，豨莶草，金银花，五爪龙草。右四味，鲜草，一处捣烂，加多年陈米粉，即常用糨衣者，初起时仍加飞盐少许，共调为稠糊敷疮上，中留一顶拔脓出。若冬时无鲜者，用干叶为末，陈醋调敷亦可。或五龙草一时难得，即单用四味亦能奏功，不必拘执也。阳伯曰：疮毒初起毒盛者，须内服败毒药数剂；其有气血薄弱者，亦须用托里药数剂，则万全之计耳。
古方八阵	其他	外科	一二八	＜秘传＞围药铁井栏	敷一切恶毒，即收敛消肿，神效。牛粪灰晒干烧灰用新磁罐盛之干处加倍用，铁线草，草乌，文蛤，白芨，白敛，贝母心，陈小粉炒极黄色，各等分。右为末，用高醋熬热调药如糊敷疮，四围中留钱孔以出毒气，干则易之。疮势恶甚者，用飞龙夺命丹等药，出汗，无不效。
古方八阵	其他	外科	一二九	大黄揭毒散	敷热壅肿毒。大黄，一两半。白芨，一两。朴硝，二两。右为末，井水调搽，干则润之。
古方八阵	其他	外科	百三十	草乌揭毒散	治一切痈疽肿毒。草乌，贝母，天花粉，南星，芙蓉叶，等分。右为末，用醋调搽四围，中留头出毒，如干，用醋润之。
古方八阵	其他	外科	一三一	抑阴散	治疮疡元气虚寒，焮肿不消，或不溃敛，或筋挛骨痛，一切冷证。草乌，二两。南星煆，赤芍药炒，白芷，各一两。肉桂，五钱。右为末，?汤调涂，热酒亦可。
古方八阵	其他	外科	一三二	抑阳散	一名洪宝丹。治疮属纯阳，肿痛发热。天花粉，三两。姜黄，白芷，赤芍药，各一两。右为末，茶汤调搽患处。
古方八阵	其他	外科	一三三	阴阳散	治疮属半阴半阳。紫荆皮炒，五两。独活去节炒，一两。赤芍药炒，白芷，石菖蒲，各二两。右为末，?酒调搽。
古方八阵	其他	外科	一三四	神功散	诸发背痈疽，及诸疮，不问肿溃皆效。黄檗炒，草乌炒，各一两。右为末，用漱口水调入香油少许搽患处，如干，仍用水润之。
古方八阵	其他	外科	一三五	清凉救苦散	治大头瘟肿甚者，以此药敷之。芙蓉叶，霜桑叶，白敛，白芨，大黄，黄连，黄檗，白芷，雄黄，芒硝，山茨茹，赤小豆，南星，金线重楼。右等分为末，蜜水调敷肿处，以翎频扫之。
古方八阵	其他	外科	一三六	二黄膏	敷一切肿毒，热浮在外，或时气热壅者。黄檗，大黄，各等分。右为末，用醋调傅，如干，用水润之。
古方八阵	其他	外科	一三七	回阳玉龙膏	治阴疽发背，寒邪流注，风湿冷痺，诸脚气冷痛无红赤者，及跌扑所伤为敷凉药，或人元气虚寒，肿不消散，或不溃敛，及痈肿坚硬，肉色不变，久而不溃，溃而不敛，或鼓椎风筋挛骨痛，一切阴寒冷证第一药也。草乌，肉桂，各五钱。姜黄炒，南星煨，白芷，赤芍药炒，各一两。右为末，?汤或热酒调涂。
古方八阵	其他	外科	一三八	冲和膏	治一切疮肿，不甚焮热，积日不消。紫荆皮炒，五两。独活去节炒，三两。赤芍药炒，二两。白芷，菖蒲，各一两。右为末，?头煎汤调搽。
古方八阵	其他	外科	一三九	麦饭石膏	治疮疽初起，先以麦饭石膏涂之，俟疮根渐收，即敷神异膏敛之。但麦饭石膏难于修合，用神异膏亦效。白麦饭石炭火煆醋淬数次研极细二两，据＜本草＞所载，石如饭团，粒粒结成块者即是，皆可用也。鹿角，生取带脑骨者，断之，用炭火烧烟尽，研极细四两。右用米醋调和，入砂器煎，以竹片不住手搅熬成膏。先用猪蹄汤洗患处，以鹅翎拂涂四围，干则以醋润之，若腐烂者，用布帛摊贴之。李氏曰：麦饭石膏治发背痈疽神妙，惜世罕知。有患痈不溃而危者，全用此膏，一夕顿溃。凡疽得脓，其毒始解，或有不溃者，须用此膏，故录之俾精择修合，以取十全之功也。尝见世间医者，每有妙方，秘而不传，或更改以惑人，诚可恶也。余思西华麦饭石膏守死不传，其立心私刻，君子鄙之矣。
古方八阵	其他	外科	百四十	黑末子	治痈毒。用羊角连内骨烧存性，为末。酒调三钱，分上下服之，疮可散。立斋曰：此方未尝用，盖秘方也。尝治面上或身卒得赤斑，或痒或瘭毒，此而不治，亦乃杀人。以羖羊角烧存性，研为极细末，以鸡子清调涂之，甚效。本草亦云然。
古方八阵	其他	外科	一四一	乳香定痛散	治疮疡溃烂，疼痛不可忍，诸药不效者。乳香，没药，各二钱。寒水石煆，滑石，各四钱。冰片，一分。为细末，搽敷患处，痛即止。此方乳，没性温，佐以寒剂制之，故寒热之痛皆妙。
古方八阵	其他	外科	一四二	乌金膏	治发背中央肉死，涂之即腐；未死，涂之即生。若初起肿痛，用点数处，则解毒顿消，若瘀肉腐黑，涂之即溃。若恶疮顽疮，元气无亏，久不收敛者，内有毒根，以纸撚醮?其内。有等发背因元气虚弱，或因克伐，元气亏损，毒气散漫，中黯外赤，不腐不溃，须服大补之剂，中涂三四寸许，至五六日间，赤黯之界自有裂纹如刀划之状，中央渐溃渐脱，内用纯阳之药以接其元气，庶能收敛。若妄用刀针，去肉出血，则阳随阴散，元气愈伤，或涂凉药则毒气不解，气血愈虚，非徒无益，适以害之矣。其方用巴豆去壳炒黑，研为膏，点肿处，或涂瘀肉上，则自消化，或加乳香少许亦可。如涂疮内，或加香油少许调稀可用。若余毒不敛者，以此?之，不致成痛。
古方八阵	其他	外科	一四三	透骨丹	此溃脓药，外科不可缺。蟾酥，硼砂，轻粉，巴豆，各五钱。蜗牛，二个。麝香，一分。右先将巴豆研如泥，次入蜗牛，麝香再研，后入各药研极细，以小磁瓶收藏。每用少许以乳汁化开，先用铁轻轻拨破毒头，挑药米粒许纳于疮口，外用清凉膏贴之。
古方八阵	其他	外科	一四四	针头散	治一切顽疮，内有脓管瘀肉，或瘰?结核不化，疮口不合，宜此药追蚀腐之。赤石脂，五钱。轻粉，麝香，各五分。乳香，白丁香，各三钱。生砒，黄丹，各一钱。蜈蚣，一条，炙干。右为末，搽瘀肉上，其肉自化。若疮口小或痔疮，用糯米糊和作细条，阴干?入，外以膏药贴之。凡疮口久不合者，内有脓管，必须用此腐之，内服托里之药。
古方八阵	其他	外科	一四五	代针膏	治疮疡脓熟不溃。乳香，二分。白丁香真者是，巴豆炒焦，碱，各五分。右为末，热水调点疮头上，常以碱水润之，勿令其干。
古方八阵	其他	外科	一四六	替针丸	治脓成不溃者。白丁香，磠砂另研，真没药，乳香，各一匙。糯米，四十粒，先以矿灰拳大一块，置磁碗内，量入井水，待热气将息，以米排入灰中，良久候米如水晶状，取出用之，如米未就，再用灰制。右各另为末，然后和匀收贮。用时以饭丸麦粒大，每用一粒，水湿粘疮头上，其脓自出。凡疮疡血气壮实，脓成不溃者，宜用此药以泄其毒，则肌肉易生，疮口易敛。若气血亏损者，须用甘温之剂以培根本，否则不惟不溃，且难收敛。若附骨疽及紧要之地，当及时针砭出之为善。
古方八阵	其他	外科	一四七	三合散	治痈疽不肯作脓。新巴豆肉，明砒，斑蝥，等分。右为细末，?疮内，恶肉自化。立斋曰：此方药性太毒，果有恶毒之证，宜用腐之，取其以毒攻毒也。若以阳气虚，不能腐化成脓者，宜用大补之剂，及桑木灸之。丹溪云：气血壮实，脓自涌出。大抵疮之溃敛迟速，总由血气之盛衰使然也。
古方八阵	其他	外科	一四八	藜芦膏	治一切疮疽肉突出，不问大小长短，用藜芦一味为末，以生猪脂和研如膏涂患处，周日易之。
古方八阵	其他	外科	一四九	生肌散	治疮口不合。木香，轻粉，各二钱。黄丹，桔矾，各五钱。右为细末，用猪胆汁拌匀晒干，再研细，掺患处。立斋曰：此方乃解毒去腐搜脓之剂，非竟自生肌药也，盖毒尽则肉自生。常见患者往往用龙骨，血竭之类以求生肌，殊不知余毒未尽，肌肉何以得生，及增腐烂耳。若此方诚有见也。
古方八阵	其他	外科	百五十	收口掺药	李氏云：龙游有患背疽者，大溃，五脏仅隔膜耳，自谓必死。用鲫鱼去肠，实以羯羊粪，烘燥为末，干掺之，疮口自收。此出洪氏方，屡用有效，故附于此。须候脓少欲生肌肉时用之。
古方八阵	其他	外科	一五一	桔梗汤	治欬嗽吐脓，痰中有血，胸膈两?作痛，烦闷作渴，或出臭浊，已成肺痈证。桔梗炒，贝母，当归酒浸，瓜蒌仁，枳壳麸炒，薏仁，桑白皮炒，百合蒸，各一钱五分。五味子炒，知母炒，地骨皮，甜葶苈炒，甘草节，防己，黄耆，杏仁，各五分。水二钟，煎服。
古方八阵	其他	外科	一五二	＜济生＞桔梗汤	治肺痈欬嗽脓血，咽干多渴，大小便赤涩。方如前，但少五味，葶苈，知母，地骨皮四味。用水二钟，姜五片，煎八分。食远服。大便秘者，加大黄。
古方八阵	其他	外科	一五三	人参五味子汤	治气血劳伤，欬脓咯血，寒热往来，夜出盗汗，羸瘦困乏，一切虚损肺痿之证并治。人参，五味子炒捣，熟地黄，当归酒炒，白术炒，白茯苓，炙甘草，陈皮，桔梗炒，前胡，各一钱。黄耆炙，地骨皮，桑白皮炒，枳壳炒，柴胡，各七分。水一钟半，生姜三片，煎八分。食后服。
古方八阵	其他	外科	一五四	四顺散	治肺痈吐脓，五心烦热，壅闷欬嗽。贝母去心，紫苑去苗，桔梗炒，各一钱半。甘草，七分。水一钟半，煎七分，食远服。如欬嗽，加杏仁。亦可为末，白汤调服。
古方八阵	其他	外科	一五五	合欢饮	治肺痈久不敛口。用合欢皮，白敛，二味同煎服。合欢皮即槿树皮也，亦名夜合。
古方八阵	其他	外科	一五六	紫菀茸汤	治饮食过度，或煎伤肺，欬嗽咽干，吐痰唾血喘急，?痛不得安卧，肺痿等证。紫菀茸去苗，桑叶经霜者，款冬花，百合蒸焙，杏仁去皮尖，阿胶蛤粉炒，贝母去心，半夏制，蒲黄炒，各一钱。人参，犀角镑末，甘草炙，各五分。水一钟半，生姜三片，煎七分，入犀角末。食后服。
古方八阵	其他	外科	一五七	升麻汤	治肺痈胸乳间皆痛，吐脓腥臭。川升麻，桔梗炒，薏苡仁，地榆，黄芩炒，赤芍药炒，牡丹皮，生甘草，各一钱。水二钟，煎八分。食远服。
古方八阵	其他	外科	一五八	如金解毒散	治肺痈。桔梗，一钱。甘草，一钱半。黄连炒，黄芩炒，黄檗炒，山栀炒，各七分。水二钟，煎八分。徐徐陆续饮之，不可急服。按：此方乃降火解毒之剂也，凡发热烦渴，脉洪大者，用之即效。若脉数，欬痰腥臭，或唾脓瘀者，宜用桔梗汤。
古方八阵	其他	外科	一五九	如圣柘黄丸	治肺痈欬而腥臭，或唾脓瘀，不问脓之成否并效。肺家之病虽有方，惟此方功效甚捷，不可忽之。柘黄，一两，为末。百齿霜即梳垢，二钱。用糊为丸，如桐子大。每服三五十丸，米饮下。柘黄，乃柘树所生者，其色黄，状如灵芝，江南最多，北方鲜有。
古方八阵	其他	外科	百六十	葶苈散	治过食煎，或饮酒过度，致肺壅喘不能卧，及肺痈浊唾腥臭。甜葶苈，桔梗炒，瓜蒌仁，川升麻，薏苡仁，桑白皮炒，葛根，各一钱。甘草炙，五分。水一钟半，生姜三片，煎八分。食后服。
古方八阵	其他	外科	一六一	知母茯苓汤	治肺痿喘嗽不已，往来寒热，自汗。知母炒，茯苓，炙甘草，人参，白术，五味子炒捣，麦门冬，半夏制，薄荷，桔梗，柴胡，款冬花，各一钱。阿胶蛤粉炒，黄芩炒，各二钱。川芎，五分。水二钟，姜三片，煎一钟。食远服。
古方八阵	其他	外科	一六二	四味排脓散	治肺痈吐脓，五心烦热，壅闷欬嗽。嫩黄耆盐水炒，白芷，五味子研炒，人参，等分。右为细末。每服三钱，食后蜜汤调下。
古方八阵	其他	外科	一六三	八味排脓散	治肠痈少腹胀痛，里急后重，脉滑数，或时时下脓。黄耆炒，当归酒拌，金银花，穿山甲蛤粉炒，白芷，防风，连翘，瓜蒌，各三钱。水二钟，煎八分，食前服；或为末，每服三钱，食后蜜汤调下。如脓将尽，去穿山甲，连翘，倍当归，加川芎。
古方八阵	其他	外科	一六四	薏苡仁汤	一名瓜子仁汤。治肠痈腹中痛，或胀满不食，小便短涩。妇人产后多有此证，纵非痈，服之尤效。薏苡仁炒，五钱。瓜蒌仁，三钱。牡丹皮，桃仁去皮尖，各二钱。右水煎。空心服。
古方八阵	其他	外科	一六五	牡丹皮散	治肠痈腹濡而痛，时时下脓。牡丹皮，人参，黄耆炒，白茯苓，天麻，白芷，桃仁去皮尖，薏苡仁，当归，川芎，各一钱。官桂，甘草，各五分。木香，三分。右水煎服。
古方八阵	其他	外科	一六六	梅仁汤	治肠痈壅痛，大便秘涩。梅仁，九个，去皮尖。大黄炒，牡丹皮，芒硝，犀角镑，各一钱。冬瓜仁，三钱，研。右水煎，入犀角末服。
古方八阵	其他	外科	一六七	大黄汤	一名牡丹皮汤。专治肠痈小腹坚肿而热，按之则痛，肉色如故，或焮赤微肿，小便频数，汗出憎寒，其脉沉紧，脓未成者，急服之。牡丹皮，瓜蒌仁，各三钱。桃仁去皮尖，大黄煨，芒硝，各二钱。水二钟，煎一钟。食前服。本方去瓜蒌，即名大黄牡丹汤。立斋曰：此方乃行血破血之剂也，如发热自汗恶寒，小腹作痛，小便如淋，脉未数者有效。丹溪曰：小腹肿痞，按之痛，小便如淋，或自调，发热身无汗，复恶寒，其脉迟紧者，脓未成，宜下之，当有血，此结热所成也，故＜金匮＞用大黄利之，即此方也。若无前证，恐不宜用。其有脉滑数，腹内胀痛，或时时后重，而脓已下，宜用八味排脓散，蜡矾丸，及托里之药。
古方八阵	其他	外科	一六八	射干汤	治胃脘痈吐脓血。射干去毛，山栀仁，赤茯苓，升麻，各一钱。白术，五分。赤芍药，一钱半。右水煎服。
古方八阵	其他	外科	一六九	槐花散	治肠风脏毒下血。槐花炒，熟地黄，青皮，白术炒，荆芥穗，当归身酒拌，升麻，各一钱。川芎，四分。右为末。每服三钱，空心米饮调下。水煎服亦可。
古方八阵	其他	外科	百七十	除湿和血汤	方在和阵二一九。治阳明虚陷，湿热便血腹痛。
古方八阵	其他	外科	一七一	夏枯草汤	治瘰?马刀，已溃未溃，或日久漏者。夏枯草，六两。水二钟，煎七分，去柤。食远服。此生血治瘰?之圣药，虚甚者，当煎浓膏服，并涂患处，多服益善，兼十全大补汤加香附，贝母，远志尤善。
古方八阵	其他	外科	一七二	必效膏	治瘰?气血尚无亏损，?核不愈，内服此药，外以针头散腐之。若气血虚者，先服益气养营汤数剂，后服此药。服后?毒尽下，再服煎汤数剂。南硼砂，二钱半。轻粉，一钱。麝香，五分。巴豆，五个，去膜。白槟榔，一个。斑蝥，四十个，去头翅，同糯米炒。右同为极细，末取鸡子二个，去黄用清调药，仍入壳内，以湿纸数重糊口，入饭甑蒸熟，取出曝干研末。虚者每服半钱，实者一钱，用炒生姜酒，或滚汤于五更调服。如觉小腹痛，用益元散一服，其毒俱从小便出。胎妇勿饵。疮毒去后，多服益气养营汤，疮口自合。此药斑蝥，巴豆似为峻利，然巴豆能解斑蝥之毒，用者勿畏。予于京师遇一富商，项有?痕一片颇大，询其由，彼云因怒而致，困苦二年，百法不应，忽有方士与药一服即退，二三再服顿退，四服而平，旬日而痊，以重礼求之，乃是必效散，因修合济人，无有不效。丹溪亦云：必效与神效瓜蒌散相兼服之，自有神效，常以二剂兼补剂用之，甚效，故录之。但此药虽云峻利，然?毒之深者，非此不能解，故宜用之。惟血气虚者不可用，恐其有误也。又一道人治此证，用鸡子七个，每个入斑蝥一枚，饭上蒸熟，每日空心食一个，求者甚多。考之各书瘰?门及＜本草＞亦有之，然气血虚者恐不能治也。
古方八阵	其他	外科	一七三	射干连翘散	治寒热瘰?。射干，连翘，玄参，赤芍药，木香，升麻，前胡，栀子仁，当归，甘草，各一钱。大黄，二钱。水煎。食后服。
古方八阵	其他	外科	一七四	如神散	治瘰?已溃，瘀肉不去，疮口不合。松香末，一两。白矾，三钱。为末。麻油调搽，干掺亦可。
古方八阵	其他	外科	一七五	遇仙无比丸	治瘰?未成脓，其人气体如常，宜服此丸。形气觉虚者，宜先服益气养营汤，待血气少充，方服此丸，核消后，仍服前汤。如溃后有瘀肉者，宜用针头散，更不敛，亦宜服此丸，敛后再服前汤。白术炒，槟榔，防风，黑丑半生半炒取头末，密陀僧，郁李仁炮去皮。斑蝥去足翅用糯米同炒去米不用，甘草，各五钱。为细末，水糊丸，梧子大。每服二十丸，早晚煎甘草槟榔汤下。服至月许，觉腹中微痛，自小便中取下?毒如鱼目状，已破者自合，未脓者自消。
古方八阵	其他	外科	一七六	＜肘后＞治瘿方	凡项下卒结囊欲成瘿者，用海藻一斤，洗去咸，浸酒饮之，不可间断，须要时时饮二三杯，有酒气方妙。
古方八阵	其他	外科	一七七	神效开结散	消瘿块甚效。橘红，四两。沉香，木香，各二钱。珍珠，四十九粒，入砂罐内，以盐泥封固，煆赤取出，去火毒用。猪靥肉子，四十九枚，用豚猪生项间如枣子者。右为末。每服一钱，临卧酒调徐徐咽下。患小者三五服，大者一剂可愈。切忌酸咸油腻滞气之物。须用除日于静室修合。
古方八阵	其他	外科	一七八	生地黄丸	治师尼，寡妇，室女，乍寒乍热而患疮疡，及颈间结核，肝脉弦长而出鱼际，外无寒邪，内多郁火者，宜此治之。生地，一两，酒拌杵膏。秦艽，黄芩，硬柴胡，各半两。赤芍药，一两。右为末，入地黄膏加炼蜜为丸，桐子大。每服三五十丸，乌梅汤日进二服。
古方八阵	其他	外科	一七九	＜外台＞昆布丸	治项下结囊欲成瘿者。昆布酒洗，海藻酒洗，各等分。右为末，炼蜜丸，弹子大。含化咽之。
古方八阵	其他	外科	百八十	＜济生＞玉壶散	治三种毒瘿。海藻，海带，昆布，雷丸，各一两。广茂，青盐，各半两。右为细末，老米饮为丸，桐子大。不拘时噙化四五丸。
古方八阵	其他	外科	一八一	神效瓜蒌散	治乳痈及一切痈疽，切起肿痛即消，脓成即溃，脓出即愈。治痈之方甚多，独此方神效，瘰?疮毒尤效，凡一切痈疽余毒皆宜用之。栝蒌，一个，烂研。当归酒洗，生粉草，各半两。乳香，没药，各一钱。右用酒煎服，良久再服，如不能饮，以酒水各半煎之。如数剂不效，宜以补气血之药兼服之。若肝经血虚，结核不消，佐以四物，柴胡，升麻，白术，茯苓。若肝脾气血虚弱，佐以四君，芎，归，柴胡，升麻。若忧郁伤脾，气血亏损，佐以归脾汤。
古方八阵	其他	外科	一八二	海藻散坚丸	治肝经瘿瘤。海藻，昆布，龙胆草酒拌炒焦，各二两。小麦醋煮炒干，四两。右为末，炼蜜丸，桐子大。每服二三十丸，临卧白汤送下，或噙化咽之尤好。凡患瘰?，服调治之药未应，宜佐以此上二方。一方有柴胡二两。
古方八阵	其他	外科	一八三	连翘饮子	治乳内结核。服数剂如不消宜兼服八珍汤。初起有表证者，宜先解散。连翘，川芎，栝蒌仁研，皂刺炒，橘叶，青皮，甘草节，桃仁，各一钱半。右水煎。食远服。
古方八阵	其他	外科	一八四	清肝解郁汤	治肝经血虚风热，或郁火伤血，乳内结核，或为肿溃不愈，凡肝胆经血气不和之病，皆宜用此药。人参，熟地黄，芍药炒，茯苓，山栀炒，贝母，各一钱。柴胡，牡丹皮，川芎，陈皮，各五分。当归，白术，各一钱半。甘草，五分。右水煎服。
古方八阵	其他	外科	一八五	羌活白芷散	治风热血燥，手掌皱裂，或头面生疮，或遍身肿块，或脓水淋漓。羌活，白芷，荆芥，软柴胡，蔓荆子，防风，甘草，牙皂，黄芩酒炒，黄连酒炒，各一钱。右水煎服。
古方八阵	其他	外科	一八六	胡麻散	治风热瘾疹搔痒。胡麻子，一两二钱。苦参，荆芥穗，何首乌，各八钱。威灵仙，防风，石菖蒲，牛蒡子炒，甘菊花，蔓荆子，白蒺藜炒，炙甘草，各六钱。右为末。每服二钱，食后薄荷汤调服，茶清亦可。
古方八阵	其他	外科	一八七	四生散	治腿疮淫不愈，或眼目昏花，名肾脏风，并治风癣疥癞，血风疮证。黄耆，独活，白附子真者，白蒺藜，等分。右为末。每服二钱，用猪腰子一枚，批开入药，湿纸包裹煨熟，空心连腰子细嚼，盐汤送下。
古方八阵	其他	外科	一八八	槟苏散	治风湿流注，脚胫酸痛，或呕吐不食。槟榔，木瓜，陈皮，炙甘草，各一钱。香附，紫苏，各五分。水一钟半，生姜三片，?白三茎，煎一钟。空心服。
古方八阵	其他	外科	一八九	升麻和气饮	治风癣疮疥热结，大便不通。当归，陈皮，各一钱半。枳壳麸炒，芍药酒炒，半夏制，桔梗炒，白芷，苍术米泔浸炒，干葛，白茯苓，甘草炙，各一钱。干姜炒，大黄，各五分。升麻，三分。右水煎服。
古方八阵	其他	外科	百九十	当归饮	治风湿血热，瘾疹痒痛，脓水淋漓，疮疥发热等证。当归，川芎，生地黄，白芍药，白蒺藜炒，黄耆，何首乌不见铁，各钱半。防风，荆芥，甘草，各一钱。右水煎服。
古方八阵	其他	外科	一九一	羌活当归散	治风毒血热，头面生疮，或赤肿，或成块，或瘾疹搔痒，脓水淋漓。羌活，当归，川芎，升麻，防风，白芷，荆芥，鼠粘子蒸，黄连酒炒，黄芩酒炒，连翘，甘草。右用酒拌晒干。酒煎服。
古方八阵	其他	外科	一九二	一扫散	治癣疥。防风，荆芥，苦参，地骨皮，薄荷，等分。甘草，减半。右为末。蜜水调服三钱，不过三五服可净。或炼蜜丸，桐子大。每服五七十丸，食远茶清送下。
古方八阵	其他	外科	一九三	乌金散	敷肾囊破烂，下疳等证。麸炭，紫苏叶。右等分为末。香油调搽，用紫苏叶包裹之。
古方八阵	其他	外科	一九四	蛇床子散	治一切风癣疥癞搔痒，脓水淋漓。蛇床子，独活，苦参，防风，荆芥，各三钱。枯矾，铜绿，各一两，二味另为末。右为末。麻油调搽。
古方八阵	其他	外科	一九五	金黄散	敷天泡湿热等疮。滑石，粉甘草，此当半用为是。右等分为末。搽敷。此方或加绿豆末，以治湿热肥疮更妙。当以此方加枯矾少半，用治肥疮大效。
古方八阵	其他	外科	一九六	白粉散	治诸疳疮。海螵蛸，三分。白芨，一分。轻粉，一分。右为末。先用浆水洗拭，干傅。
古方八阵	其他	外科	一九七	滑石散	治小儿天泡疮。好滑石，黄檗。右共为末傅之。仍内服荆防败毒散，或金银花散。热甚者，宜服大连翘饮。一方名碧玉散，以青靛调前二味如泥，用皂刺挑破泡水，次傅药，神效。
古方八阵	其他	外科	一九八	＜秘方＞仙遗粮汤	治一切杨梅疮，不拘始终虚实，皆可取效。土茯苓，即名仙遗根。用鲜者二两，洗净，以木石臼搥碎。用水三碗，煎两碗，去柤，入后药煎服。当归，生地，防风，木通，薏仁，各八分。金银花，黄连，连翘，各一钱。白术，白苏皮，各七分。皂刺，六分。甘草，四分。加灯心二十根，用遗粮汤二碗，煎一碗。食远服。
古方八阵	其他	外科	一九九	土萆薢汤	治杨梅疮及瘰?，咽喉恶疮，痈漏溃烂，筋骨拘挛疼痛皆妙。用土萆薢即土茯苓二三两，以水三钟，煎二钟，不拘时徐徐服之。若患久，或服攻击之剂，致伤脾胃气血等证，以此一味为主，外加对证之药，无不神效。
古方八阵	其他	外科	二百	五加皮饮	治杨梅绵花疮百发百中，亦可煮酒以治结毒。当归，木瓜，生地黄，熟地黄，羌活，薏仁，各一钱。防风，荆芥，赤芍，苦参，大枫藤，各七分。五加皮，二钱。甘草，僵蚕，各五分。右每服入土茯苓四两，猪肉四两，用水二大碗，煎一碗。食前温服，渣再煎，连肉食之。忌生冷，鱼腥沙气牛肉茶酒醋。所用土茯苓忌铁器。若治风毒，口服此药外，以此药煎膏，或丹收，或粉收贴之。
古方八阵	其他	外科	二百一	换肌消毒散	一名萆薢汤。治时疮不拘初起溃烂。土茯苓，五钱或一二两。当归，白芷，皂刺，薏仁，各一钱半。木瓜不犯铁器，白藓皮，木通，金银花，各一钱。甘草，五分。右水煎服。甚者，土茯苓用至四五两更妙。
古方八阵	其他	外科	二百二	蠲痺消毒散	治时疮肢节筋挛。姜黄，土茯苓，独活，各五钱。白术，当归，各一钱半。芍药，一钱。白芷，五分。右水煎服。
古方八阵	其他	外科	二百三	七贴方	治杨梅绵花疮。防风，忍冬，皂刺，蝉蜕去头足，连翘，白苏皮，五加皮，荆芥，穿山甲炒，各一钱。生地，木瓜去心忌铁，僵蚕炒，各一钱半。怎子，七个。薏仁，三钱。土茯苓，四两。右用水四碗，煎二碗。食远分二次服之。忌牛羊茶酒醋房事。
古方八阵	其他	外科	二百四	茯苓膏	治杨梅疮，并治风毒。当归，白蒺藜，羌活，生地，熟地，甘草去皮，连翘，木通，各三钱。土茯苓，半斤。右为粗末，用水五六碗，熬将半，用绢滤去滓，再熬成膏，晾冷。每服一大酒钟，日三服。轻者五六料，重者十料，全愈。熬药须用砂锅。忌房事鸡鱼牛肉椒醋等发物。
古方八阵	其他	外科	二百五	五宝丹	治九种杨梅结毒，并及儿女者。琥珀透明血色者用甘草水煮过，三分半。珍珠炒过，三分半，一方用豆腐包蒸。朱砂透明者，三分半。钟乳石用木香甘草各一钱同煮干，用三分半。飞罗?炒过，三分半。冰片，半分，临时加。右俱为极细末，磁罐收贮听用。服法：每日用土茯茷成块者一斤，洗净，用石敲碎，先入水二升，煮取汁四碗，收磁器内，将前柤再入水四五碗，煮汁二碗，并入前汁内为一日之用。若病在上者，加木香二钱；病在下者，加牛膝一两，与土茯苓同煎。病者不得另饮茶汤，但将土茯苓汤时时饮之。若饮汤半钟，加五宝丹二厘，饮一钟，加四厘，体厚者，加六七厘，一日内服尽此汤为度。在上饱服，在下饥服。忌茶酒并一切发风动气之物。其毒贴清凉膏，或加掺药收口。若旧有轻粉等毒，服药后当尽发出，无则不发也。大忌房事。轻者十服，重者二七服全愈。
古方八阵	其他	外科	二百六	＜医统＞杨梅痈漏方	不问年深者并效。土茯苓，五两。金银花，一两。皂刺，花椒，牛蒡，郁金，当归，各五分。黑铅，三两镕化，入水银五钱，乘热擂为粉，分五分，听临后另入煎药用。右咀，分作五贴。用水二钟，入?一根，煎至一钟，去柤，再入铅粉一分，煎至八分。食远服。右铅粉煎后，仍可取起，盖杨梅痈漏多因服轻粉积毒而成，此以水银，花椒，黑铅，仍收引轻粉之毒从类而出也。此药每以五贴为一料，初服一贴，要取微汁。取汗法先以金银花一两，或忍冬藤叶尤妙，防风，荆芥，花椒各半两，煎汤二斗，于不透风处先熏后洗，自然汗出。即患二三十年者，只用此四料，四汗之，无不全愈，忌牛肉烧酒，真妙方也。世人珍秘不传，徐春甫得之，用以治人，一一获效，故详载之以济人也。
古方八阵	其他	外科	二百七	会脓散	治恶毒便毒初起之妙方也。白芷，僵蚕炒，穿山甲煨，各二钱。大黄，四钱。乳香，没药，各一钱。右为末，以当归四钱，用酒，水各一钟，煎一钟，去柤，量人强弱，或全用，或一半调服之。此药若嫌太多，则咀为饮，大黄生加，煎服之尤妙。
古方八阵	其他	外科	二百八	牡蛎散	治便毒，亦名血疝。当归酒拌，甘草节，滑石煆，各一钱半。牡蛎，二钱。大黄，三钱。木鳖子，五个，杵，非有大热者此味不可用，当去之，亦不必用。若久旷房室，大小便秘，发热焮痛，或交感时强固精气，以致交错壅滞，而结为肿痛便秘者，最宜用之。若劳倦虚弱之人，不甚焮痛，大小便无热秘者，不宜轻用。
古方八阵	其他	外科	二百九	牛黄双解散	治便痈内蕴热毒，外挟风邪，或交感强忍精气，以致淫精交错，壅结肿痛，或大小便秘，先用此药通解，更用调补之剂。肉桂，大黄炒，芍药，牵牛杵炒，泽泻，桃仁去皮尖炒，各二钱半。炙甘草，干姜，各一钱。右分二剂，水煎。空心食前服。
古方八阵	其他	外科	二百十	内托羌活汤	治臀痈肿痛，两尺脉紧，按之无力者。羌活，黄檗，各二钱。黄耆盐水炒，防风，当归尾，?本，肉桂，连翘，各一钱。炙甘草，苍术，陈皮，各半钱。右水，酒煎服。
古方八阵	其他	外科	二一一	加味泻肝汤	治肝经湿热不利，阴囊肿痛，或溃烂皮脱，睾丸悬挂，或便毒及下疳肿痛，或溃烂，皆治之。龙胆草酒炒，当归梢，车前子炒，生地黄，芍药炒，泽泻，黄连炒，黄檗酒炒，知母酒炒，防风，各一钱。甘草梢，五分。水二钟，煎八分。食前服。外敷乌金散。
古方八阵	其他	外科	二一二	加味托里散	治悬痈不消不溃。人参，黄耆盐水炒，当归，川芎，麦门冬，芍药炒，黄檗酒炒，知母酒炒，金银花，制甘草，柴胡，各一钱。水二钟，煎八分。食前服。
古方八阵	其他	外科	二一三	加味十全大补汤	治悬痈溃而不敛，或发热饮食少思。人参，黄耆盐水炒，白术炒，熟地黄，当归，川芎，芍药炒，茯苓，各一钱。甘草炙，肉桂，五味子捣炒，麦门冬，各五分。水二钟，煎一钟。食前服。茎肿，加青皮。小便赤，加酒炒黄檗，知母。小便涩，加车前子，山栀子俱炒用。
古方八阵	其他	外科	二一四	五味当归散	治妇人阴中突出一物，长五六寸，名阴挺。当归，黄芩，各二两。牡蛎煆，一两半。猬皮炙，一两。赤芍药，五钱。右为末。每服二钱，食前温酒调下，滚汤亦可。如不应，须以补中益气汤倍加柴胡，升麻兼服之。又方：用当归，穿山甲炒，蒲黄炒各半两，辰砂一钱，麝香少许，俱为末。每服三钱，酒调下，尤效。
古方八阵	其他	外科	二一五	妇人阴疮	治妇人阴户生疮作痒。杏仁炒，雄黄，白矾，各五钱。麝香，二分。右为末。敷入患处。
古方八阵	其他	外科	二一六	搨肿汤	治妇人阴户生疮，或痒痛，或脓水淋漓。甘草，干漆，各三钱。生地黄，当归，黄芩，川芎，各二钱。鳖甲，五钱，炙。右用水数碗，煎数沸，去柤。当洗患处。
古方八阵	其他	外科	二一七	白芷升麻汤	治妇人阴内脓水淋漓，或痒或痛。白芷，升麻，黄连，木通，当归，川芎，白术，茯苓。右水煎服。更用搨肿汤浴洗之。
古方八阵	其他	外科	二一八	痔漏肠红方	其效无比。黄连去芦毛净一两，好酒浸一宿，捞起阴干为末。百草霜用草茅烧者松柴者不用，一两，研细。乌梅肉，一两，蒸软，即用前浸黄连酒蒸烂。右以三味同捣一处为丸，桐子大，如太干，仍如前酒捣丸之。每空心用酒送下四五十丸，三日见效，十日全愈。
古方八阵	其他	外科	二一九	地榆散	治血痔。右用地榆为细末。每服二钱匕，食前米饮调下，日三服。
古方八阵	其他	外科	二百二十	臭樗皮散	治痔漏下血，及脓不止。臭樗皮微炒，酸石榴皮，黄连去须，地榆，阿胶炒珠，各一两。艾叶，三钱，微炒。右为细末。每服二钱，食前粥饮调下。
古方八阵	其他	外科	二二一	秦艽防风汤	治痔漏结燥，大便作痛。秦艽，防风，当归酒拌，白术，黄檗，陈皮，柴胡，大黄煨，泽泻，各一钱。桃仁去皮尖，红花，升麻，甘草，各五分。右水煎。空心服。
古方八阵	其他	外科	二二二	猪脏丸	治大便痔漏下血。猪大脏，一条，控干，以槐花炒为末，填入脏入内，两头札定，瓦器内米醋煮烂。右捣和，再加糕糊为丸，桐子大。每服五七十丸，食前米饮或当归酒下。此方用黄连，猪脏二味，亦名猪脏丸，尤效。一方，先用海螵蛸炙黄，去壳为末，以木贼草煎汤调下，三日即效，或后服黄连猪脏丸。
古方八阵	其他	外科	二二三	痔疮方	雄黄，五分。五灵脂烧断烟，五倍子炒过，各一钱。没药，三钱半，明者。白矾，半白半熟，三钱。右为极细末，用纸托贴疮口上。
古方八阵	其他	外科	二二四	三品锭子	上品，去十八种痔。白明矾，二两。白砒，一两零五分。乳香，没药，各三钱半。牛黄，三钱。中品，去五漏，及翻花瘤，气核。白明矾，二两。白砒，一两三钱。乳香，没药，各三钱半，牛黄，二钱。下品，治瘰?，气核，疔疮，发背，脑疽诸恶证。白明矾，二两。白砒，一两半。乳香，没药，各二钱半，牛黄，三分。右将砒末入紫泥罐内，次用矾末盖之，以炭火煆令烟尽取出，并各药俱研极细末，用糯米糊和为挺子，状如线香，阴干。?疮内三四次，年深者五六次，其根自腐。如疮露在外，更用蜜水调搽，干上亦可。尝有一老媪，用此治瘰?，索重价始肯为治。其方法乃是中品锭子，?疮内，以膏药贴之，其根自腐，未尽再用，去尽更搽生肌药，数日即愈，人多异之。凡见其治气血不虚者果验，惟气血虚者，虽溃去亦不能愈。盖此与必效散相为表里，皆攻毒去邪之药也。
古方八阵	其他	外科	二二五	羊胆膏	治痔漏，下疳疮。腊月取羊胆一枚，入片脑末一分，置风处挂干。用时以凉水化开，频敷患处，内服槐子酒，或加味泻肝汤。若得熊胆更佳。如眼痛者，点之尤效。
古方八阵	其他	外科	二二六	水银枣子膏	治虫痔痒不止。水银，一两。枣肉，二两。右和研水银不见星，捻如枣核状。薄绵裹，内肛门中，明日虫出。若痛，加韶粉三分丸内之。
古方八阵	其他	外科	二二七	熊胆膏	治痔痛极效。熊胆，五分。冰片，一分。右研细。用井花水调，鸡翎扫痔上。
古方八阵	其他	外科	二二八	蜗牛膏	傅痔痛极效。蜗牛，一枚，负壳有角者。冰片，麝香，各少许。右同研烂，以磁器盛，次早取汁敷痔上。
古方八阵	其他	外科	二二九	芫花线	系痔漏瘤核。用芫花一握，洗净，入木臼捣烂，加少水绞汁，于石器中慢火煎成膏，将丝线于膏内度过，晾干。以线系痔，当微痛，候痔干落，以纸撚蘸膏纳窍内去根，当永除根也。一方只捣汁浸线一夜用，不得使水。
古方八阵	其他	外科	二百三十	枯痔水澄膏	治痔护肉。郁金，白芨，各一两。一方加黄连。右二味为细末。如患内痔，候登厕时翻出在外，用温汤洗净，侧卧于床，其痔即出。用蜜水调药得中，以篦篾涂谷道四方好肉上，留痔在外，以纸盖药上良久，然后用后枯药搽痔上，仍用笔醮温水于纸上润之，勿令药干及四散。好白矾，四两。生信石，二钱半。朱砂，一钱，研极细。右各研为细末；先将砒入紫泥罐底，次将矾末盖之，用火煆令烟尽，其砒尽从烟去，止借砒气于矾内耳；将矾为极细末，看痔头大小，置矾末于掌中，乃入朱砂少许。以唾调稀，用篦篾涂痔上周遍，一日三上，看痔头颜色焦黑为效。至夜有黄水出，切勿他疑，水尽为妙。至中夜，上药一遍，来夜依然上药三次，有小痛不妨。换药时以碗盛温汤，用笔轻洗去旧药，更上新药，仍用护肉药，间用荆芥汤洗之。三两日之后，黄水出将尽，可于药中增朱砂，减白矾，则药力即缓，三两日即可增减，渐渐取之，庶不惊人。全在看色增减，傅药厚薄，方是合法。此药只是借砒信之气，又有朱砂能以解之。一方士将此二方在京治人多效，致富。一富商以百金求得之，录于予，予虽未用，传人无不言效。但枯药则赵宜真炼师已刊于＜青囊杂纂＞，如神。＜千金方＞则未见刊传。大抵今人言能取痔者，皆此方也。其有气血虚或挟内邪者，还当兼治其内，庶不有失。
古方八阵	其他	外科	二三一	如神千金方	治痔无有不效。好信石黄明者三钱打如豆粒，明白矾，一两，为末。好黄丹飞砂，五钱。蝎梢，七个，洗净，瓦上焙干为末。草乌光实者去皮生研，五钱。右用紫泥罐先将炭火煆红放冷拭净，先下明矾烧令沸；次下信入矾内拌匀，文武火煆，候沸再搅匀，次看罐通红烟起为度，将罐掇下，待冷取研为末，方入黄丹，草乌，蝎梢三味，再同研极细，以磁罐收贮。如欲敷药，先煎甘草汤或?椒汤洗净患处，然后用生麻油调前药，以鹅毛扫药痔上，每日敷药三次，必去黄水如胶汁，则痔头渐消。其年远者，不出十日可取尽，日近者俱化为黄水。连根去净，更搽生肌之药。凡五痔皆可去之。此乃临安曹五方，为高宗取痔得效，后封曹官至察使。
古方八阵	其他	外科	二三二	＜秘传＞正骨丹	治跌打损伤，骨折血瘀，而伤之重者，用此可续筋骨。降真香，乳香，没药，苏木，松节，自然铜醋煆七次，川乌炮，真血竭，各一两。地龙去土酒浸烘干，生龙骨，各一钱。土狗，十个，浸油内死，烘干。右十二味，共重八两八钱，同为末。每服五钱，随病上下酒调服。觉药自顶门而至遍身，搜至病所，则飒飒有声，而筋骨渐愈，病人自知之。服药后仍服人参，白术，黄耆，当归，川芎，肉桂，甘草，白芷，厚朴以调补元气。
古方八阵	其他	外科	二三三	＜本事＞接骨方	治打折损伤。接骨木，半两。乳香，半两。当归，赤芍药，川芎，自然铜炒醋焠，各一两。右为末，用黄蜡四两，溶化入前药搅匀，众手丸，龙眼大。如打伤筋骨及闪痛不堪忍者，用一丸，热酒浸开，乘热饮之，痛即止。
古方八阵	其他	外科	二三四	没药降圣丹	治跌打损伤，接续筋骨。当归酒炒，白芍药，川芎，生地黄，苏木，川乌头炮去脐，骨碎补炙，乳香另研，没药另研，自然铜火煆醋淬十次为末，各一两。右为末，生姜汁共蜜和丸，每一两作四丸。每服一丸，用水酒各半盏，煎至八分，空心热服。立斋曰：脾主肉，肝主筋。若肝脾气血亏损，或血虚有热而不愈者，当求其本而治之。
古方八阵	其他	外科	二三五	十味没药丸	治打扑损伤，筋骨疼痛，或气逆血晕，或瘀血内停，肚腹作痛，或胸胀闷。没药，乳香，川芎，川椒，当归，芍药，红花，桃仁，血竭，各一两。自然铜，四钱，煆七次，醋淬。右为末，同黄蜡四两溶化，入前末，速搅匀，众手丸，弹子大。每服一丸，酒化下。立斋曰：按接骨散，没药丸，惟元气无亏者宜用，若肾气素怯或高年虚弱者，必用地黄丸，或补中益气汤以固根本为善。
古方八阵	其他	外科	二三六	花蕊石散	治打扑损伤，腹中瘀血，胀痛欲死，服之血化为水，其功不能尽述。硫黄明者，四两。花蕊石，一两。右为末，和匀，先用纸筋和盐泥固剂瓦罐一个，候干入药，再用泥封口，安在砖上，虚书八卦方位，用炭三十斤煆之，候罐冷取出。每服一钱，童便调下。立斋曰：前方若被伤已甚，元气亏损，内有瘀血，不胜疏导者，用前药一服，其血内化，又不动脏腑，甚妙，甚妙。
古方八阵	其他	外科	二三七	黑丸子	一名和血定痛散。治跌打损伤，筋骨疼痛，或瘀血壅肿，或外感风寒，肢体作痛，或手足缓弱，行步不前。若流注膝风初结，服之自消；若溃后气虚发热，与补药兼服自敛。百草霜，白芍药，各一两。川乌炮，南星，各三钱。赤小豆，两半。白敛，一两六钱。白芨，骨碎补，当归，各八钱。牛膝，六钱。右各另为末，酒糊丸，桐子大。每服三四十丸，盐汤，温酒任下，孕妇忌服。
古方八阵	其他	外科	二三八	封口药	凡损伤皮肉破裂者，以此封之。牡蛎煆，赤石脂生研，红丹上好者，等分。右为细末，香油调涂疮口。若欲消肿散血合口，加血竭干掺之。
古方八阵	其他	外科	二三九	当归导滞散	治跌扑瘀血在内，胸腹胀满，或大便不通，或喘欬吐血。大黄，当归，等分。右为末。每服三钱，温酒下。阳气虚者，须加肉桂。
古方八阵	其他	外科	二百四十	复元活血汤	治跌打损伤，瘀血流于?下作痛，或小腹作痛，或痞闷，及便毒初起肿痛。柴胡，一钱半。天花粉，穿山甲炒，各一钱。当归酒拌，大黄酒炒，各一钱。红花，甘草，各七分。桃仁，二十个，去皮尖研。右水一钟半，加酒半钟，煎八分。食前服之，以利为度。
古方八阵	其他	外科	二四一	金疮方	凡金疮出血不止，用牛胆，石痰掺之即止。其方以腊月牛胆入风化石灰，悬当风候干用。一方：单用三七擣烂敷之，神效。又方：金疮出血不止，以五倍子生为末，干贴之；如不止而血热者，宜用犀角地黄汤之类。大凡金疮出血不止，若素本怯弱者，当补其气；若阴虚或有热者，当补其血；若因怒者，当平肝；若烦热作渴昏愦者，当补脾气；若筋挛搐搦者，当养肝血，不应，用地黄丸以滋肾水。
古方八阵	其他	外科	二四二	金疮降真散	降真香用节佳，松香，文蛤。三味等分为末。无论诸伤血出断折，掺破处夹缚定，神效。
古方八阵	其他	外科	二四三	金疮灰蛋散	治金疮出血不止，及久年恶疮。石灰细研，鸡蛋清以和灰，成饼为度。右将灰蛋饼子煆过，候冷研细。遇金疮掺之；若多年恶疮，以姜汁调敷。一方单以石灰掺伤处裹定，亦血止而愈。
古方八阵	其他	外科	二四四	龙骨散	治金疮。龙骨，赤石脂，五倍子，黄丹，海螵蛸，各等分。右各研，入麝香少许，共研匀掺上，如干，先以盐水洗，挹干掺之。
古方八阵	其他	外科	二四五	桃花散	治金疮，并一切恶疮。黄丹，软石膏煆过，等分。和研匀如桃花色。掺伤处，甚妙。
古方八阵	其他	外科	二四六	刀伤跌打经验方	凡刀伤磕损跌扑肿痛，或出血，用?白细切杵烂，炒热敷患处，?冷再易，神效。一方以三七擣烂罨之，神效。立斋曰：＜医学纲目＞称前方有神效，余尝以治前证，青肿不散，死肉不溃，佐以健胃之药，其功尤捷，此内外所以合一也。
古方八阵	其他	外科	二四七	损伤敷夹法	凡损伤骨折者，先须整骨使正，随用川乌，草乌等分为末，以生姜汁调贴之，夹定，然后服药，无有不效。
古方八阵	其他	外科	二四八	罨跌闪肿痛	用生姜，?白同捣烂，和?炒热罨之。如热服而痛者，用栀子加?炒热罨之。
古方八阵	其他	外科	二四九	洗损伤方	凡伤重者，用此淋洗，然后傅药。荆芥，土当归，生?切断，一方用生姜。右同煎汤，温洗。或止用?一味煎洗亦可。
古方八阵	其他	外科	二百五十	箭镞竹木刺方	＜百一＞方治竹刺在肉，以蛴螬虫研敷立效。＜衍义＞方治竹木刺入肉，嚼牛膝根罨之即出。＜肘后＞方治箭镞入骨，以巴豆肉微炒，同蜣螂研匀涂伤处，俟痒极，拔出之。孙真人治箭镞针刺，杵蝼敷涂患处自出。
古方八阵	其他	外科	二五一	罨跌打夹棍伤	生姜，陈酒糟，各一斤。同捣烂，炒热。罨伤处。
古方八阵	其他	外科	二五二	治伤	凡伤手指者，用皂矾二两，水四五碗，砂锅内熬滚，将手熏洗良久，即血活疼止，不致溃烂。熬水忌铜铁器。其洗手水过夜即臭恶不可闻。
古方八阵	其他	外科	二五三	杖疮四方	用川大黄一两，加上好冰片二分，另研，俱为末，和匀，凉水调如糊，摊杖处，即时止痛，一日后换膏药贴之。又方：加甘草一两。又方：摊药。大黄，白芷，生半夏，各七钱。右为末。以鲜姜汁调敷，干即再敷，以黑处血红为度，即换贴膏药，神效。又方：生半夏，松香，各一两。右研一处，蜜水周成膏贴之。勿令见风。如干再换一个，即愈。
古方八阵	其他	外科	二五四	诸骨诸物鲠	一，治诸骨鲠，用苎麻根杵烂丸，弹子大，将所鲠物煎汤化下。一，治鱼骨鲠，用细茶，五倍子等分为末，吹入咽喉立愈。一，治稻芒，糠谷鲠喉，将鹅吊一足取涎，徐徐咽之即消。一，治吞钉铁，金银铜钱等物，但多食肥羊脂及诸般肥肉等味，必随大便而下。一，治吞铁或针，用饧榶半斤，浓煎艾汁调和服之。一，治吞发绕喉不出者，取自己乱发烧灰，白汤调服一钱。
古方八阵	其他	外科	二五五	破伤风敷药	治打扑损伤伤风肿痛者。南星，半夏，地龙，等分。右为末。用生姜，薄荷汁调搽患处。
古方八阵	其他	外科	二五六	豨莶酒	治破伤风外邪初入，或风入于脏者，神效。凡头面身体因破损伤风者，顷刻发胀，迟则不救。速用豨莶草一二两，酒，水各半煎服，被盖暖卧，少顷即可消散。能饮者，纯用煎尤妙。
古方八阵	其他	外科	二五七	防风汤	治破伤风表证未传入里，急服此。防风，羌活，独活，川芎，等分。右每服五钱，水煎调蜈蚣散服。方在后二六四。
古方八阵	其他	外科	二五八	白术防风汤	治破伤风服表药过多自汗者。白术，黄耆，各一两。防风，二两。右每服五七钱，水煎服。脏腑已和而自汗出者可服此药。若脏腑秘，小便赤而自汗者，急以后大芎黄汤下之。
古方八阵	其他	外科	二五九	羌活汤	治破伤风在半里半表间，宜和解之，急服此汤，稍缓则邪入于里，不可用矣。羌活，麻黄，菊花，川芎，防风，细辛，前胡，蔓荆子，黄芩，石膏，白茯苓，枳壳，甘草，各一钱。薄荷，白芷，各五分。右每服五钱，姜，水煎。日二三服。
古方八阵	其他	外科	二百六十	羌活防风汤	治破伤风初传在表，脉浮紧。羌活，防风，?本，当归，芍药，甘草，各四钱。地榆，细辛，各二钱。右咀。每服五七钱，水一钟半，煎八分。热服。量紧慢加减用之。热盛，加黄连，黄芩各二钱。大便秘，加大黄二钱。自汗，加防风，白术各五分。
古方八阵	其他	外科	二六一	大芎黄汤	治破伤风邪传于里，舌强口噤，项背反张，筋惕搐搦，痰涎壅盛，宜疏导者，急服之。川芎，羌活，黄芩，大黄，各一两。右每服五七钱，水煎服。
古方八阵	其他	外科	二六二	＜本事＞玉真散	一名定风散。亦名夺命丹。治打扑金刃破伤风重者，牙关紧急，腰背反张，并蛇犬所伤。天南星汤泡七次如急用以湿纸裹煨，防风，等分。右为末。每服二钱，温酒调服；若牙关紧急，腰背反张者，每服三钱，用童便调服。虽内有瘀血亦愈，至于昏死心腹尚温者，速进二服，亦可保全。若破伤风疮口及疯犬咬伤，须用漱口水或热童便洗净，随用生南星为末掺之，或以水调涂之，出水为妙。
古方八阵	其他	外科	二六三	养血当归地黄汤	治破伤风气血俱虚，发热头痛，服此以养气血，祛风邪，不拘新旧并可治之。当归酒拌，熟地，各二钱。芍药，川芎，?本，防风，白芷，北细辛，各一钱。水二钟，煎一钟。食远服，甚者加酒助之。
古方八阵	其他	外科	二六四	蜈蚣散	蜈蚣，一对，炙。鳔胶，三钱，煆。右为末。用防风，白术煎汤调下。
古方八阵	其他	外科	二六五	破伤风灸法	治跌打损伤，或虫兽伤破皮肤，以致风邪入内，牙关紧急，要背反张，或遍体麻木，甚者不知人事。急用蒜捣烂涂伤处，将艾壮于蒜上灸之，多灸为善，仍用膏药护贴，内服玉真散。如毒蛇疯犬咬伤，先刺患处去毒血，如前法治之。
古方八阵	其他	外科	二六六	海藏愈风丹	治疠病手足麻木，搅毛脱落，遍身生疮，及癫风瘾疹，皮肤瘙痒，搔破成疮，并皆治之。皂角，一斤，剉寸许，无灰酒浸一宿，以水一碗桵成汁，去渣，用砂罐文武火熬热。苦参，一斤，取末四两。乌稍蛇，白花蛇，土花蛇，各一条，去肠阴干，酒浸，取净肉晒干为末。右为末，入前二味和丸，桐子大。每服六七十丸，空心煎通圣散送下，干物压之，日三服，间日浴之，汗出为度。
古方八阵	其他	外科	二六七	二圣散	疏风和血，去疠毒。皂角刺烧存性为末，大黄，半两。右用大黄半两煎汤调下皂刺末二钱。早服桦皮散，午以升麻汤下泻青丸，晚服二圣散。
古方八阵	其他	外科	二六八	＜局方＞桦皮散	治肺壅风毒，遍身瘾疹瘙痒。桦皮，枳壳去穰，各四两，俱烧存性。荆芥穗，一两。炙甘草，半两。杏仁，二两，去皮尖，用水一碗煮令减半，取出晾干为研。右共为末，磁器收贮。每服二钱，食后温酒调服。
古方八阵	其他	外科	二六九	升麻汤	治诸风热癞，肌肉极热，身如虫行，或唇反绽裂。升麻，三分。人参，茯神，防风，羌活，犀角镑，羚羊角镑，各一钱。肉桂，五分。水二钟，姜三片，入竹沥少许，煎八分。不拘时服。或用下泻青丸。
古方八阵	其他	外科	二百七十	＜宝鉴＞醉仙丹	治疠风遍身麻木。胡麻子炒，牛蒡子炒，枸杞子，蔓荆子炒，各一两。白蒺藜，苦参，天花粉，防风，各半两。右为细末，每一两五钱，入轻粉二钱拌匀。每服一钱，茶清调，晨午各一服，至五七日，于牙缝中出臭涎，令人如醉，或下脓血，病根乃去，仍量人轻重虚实以用之。病重者，须先以再造散下之，候元气将复，方用此药。忌一切盐醋炙厚味，止可食淡粥时菜，及诸蛇肉以淡酒蒸熟食之亦可，以助药力。
古方八阵	其他	外科	二七一	子和浮萍散	浮萍，四钱。荆芥，川芎，麻黄去节，当归，赤芍药，甘草，各二钱。水二钟，?二茎，豆豉一撮，煎服，汗出为度。
古方八阵	其他	外科	二七二	＜宝鉴＞换肌散	治疠风久不愈，或眉毛脱落，鼻梁崩坏，其效如神。白花蛇，黑花蛇，各三两，酒浸。地龙去土，当归，川芎，赤芍药，天门冬去心，甘草，何首乌不犯铁，沙参，胡麻子炒，天麻，紫参，苦参，白蒺藜炒，细辛，白芷，蔓荆子，威灵仙，荆芥穗，菊花，木贼草，不灰木，石菖蒲，定风草即草乌茎，草乌炮去皮脐，苍术，木鳖，各一两。右各另为末，和匀。每服四五钱，食后温酒调服，加饮数杯尤妙。
古方八阵	其他	外科	二七三	通天再造散	治大风实热内壅，宜此攻之。郁金，半两。大黄炮，皂刺炒，各一两。白丑头末半生半炒，六钱。右为细末。每服五钱，日未出时，面东以无灰酒调下，晚利下黑头小虫，病轻者只利臭秽之物。忌荤腥厚味半年，犯则再作不可救。此药服三五次即愈。
古方八阵	其他	外科	二七四	白花蛇丸	治疠风。丹阳荆上舍得疠疾，一僧治而愈，以数百金求方，秘不肯传，馆客袁生窥知藏衲衣领中，因醉之而窃录焉，用者多效。白花蛇，一条，去头尾，连骨生用。乌稍蛇，一条，去头尾，生用。蝉蜕去土，防风去苗，金银花去叶，枸杞子，槐花，苦参，生地，各二两。全蝎醋浸一日，去盐味，黄芩，黄连，栀子，黄檗，乌药，牛膝，川芎，牛蒡子，何首乌不犯铁，连翘，天花粉，白蒺藜，威灵仙，荆芥穗，细辛，蔓荆子，金毛狗脊，胡麻子炒，各一两。漏芦，半斤，洗净去苗取四两。右为末，米糊丸，桐子大。每服五六十丸，茶清送下，空心午前临卧各一服。
古方八阵	其他	外科	二七五	白花蛇膏	治诸风癞疾，遍身生疮。白花蛇，肉四两，酒浸。天麻，七钱。荆芥，薄荷叶，各三钱。右为细末，用好酒二升，蜜四两，以银磁器熬成膏。每温服一酒杯，日三次，煎饼压下，于煖处发汗效。
古方八阵	其他	外科	二七六	防风天麻丸	治疠风癞病。此方应是仙传，一年中常疗数人，初服药有呕吐者，不可疑，服而得愈，其效如神。防风去芦，天麻，升麻，白附子炮，定风草，细辛去苗，川芎，人参去芦，丹参，去芦，苦参，玄参去芦，紫参去芦，蔓荆子，威灵仙，穿山甲炒，何首乌另捣，各二两。蜈蚣，二条。右为细末，同何首乌末拌匀；外用胡麻一斤，淘净晒干少香熟，另研为细末，乃入前药末二两，又拌匀，炼蜜和为十丸。每服一丸，细嚼，温浆水送下，不拘时候，日三服。宜食淡白粥一百二十日，大忌房劳，并将息慎口。
古方八阵	其他	外科	二七七	行药方	治疠毒。大黄，白牵牛，槟榔，各一两。甘草，三两。轻粉，五钱。右共为细末。每服二钱，用白蜜三匙，姜汁二匙，五更时调服。病势重者，七日行一次；稍轻者，半月一次；轻者，一月一次，或二十日一次，以三五遍为度。
古方八阵	其他	外科	二七八	皂角散	治大风。皂角刺烧存性，一钱。大黄，一钱。轻粉，五分。右为末。空心酒调服，取下恶物。服药数日，齿缝出血甚臭。
古方八阵	其他	外科	二七九	雷丸散	取大风虫。雷丸，贯仲二味先另研，阿魏，各二钱。麝香，一分。水银，硫黄，雄黄，各二钱半，用乳钵入醋少许，研令水银尽为度。右为细末。每服一钱，天明温酒送下。
古方八阵	其他	外科	二百八十	黑虎丹	治大风诸癞恶疮，毒虫内蚀，形骸变坏。天灵盖，三两。人中白，桃仁炮去皮尖，各二两。老皂刺烧存性，穿山甲炒，各半两。轻粉，二钱。麝香，五分。干虾蟆，二个，去头足，烧存性。右为末，炼蜜丸，桐子大。每服三十丸，月首五更米饮连口服，取虫尽即愈。杀劳虫通用。
古方八阵	其他	外科	二八一	苦参酒	治癞风，及疮疹疥癣最多者。苦参，五斤，切片。右以好酒三斗浸三十日。量饮一合，日服不绝，觉痺即瘥。
古方八阵	其他	外科	二八二	硫黄酒	杀疠风诸虫。明硫黄，研极细。右用酒浸。空心饮清汁。明日添硫黄，再研入酒如前饮之。
古方八阵	其他	外科	二八三	七珍汤	浴洗大风。青蒿，艾叶，忍冬藤，苍耳子，桑条，槐条，柳条，三条，俱搥碎用。右煎水一桶，入炒盐半斤。间日一洗浴，密室中以草席围之，洗出汗为妙，不过十次愈。
古方八阵	其他	外科	二八四	乌头汤	治大风疮癞。草乌，麻黄根，艾叶，地骨，皮朴，各一两。右为粗末，用水一桶，椒一合，?三十根同煎汤，入醋一钟。于密室中自用手巾围搭四肢，候汤可浴，令汗透，务使面上如珠，徐起或坐或卧，片时汗干著衣，避风五日，再浴，如此三五次，每浴后更服换肌丹等药。
古方八阵	其他	外科	二八五	敷疠方	雄黄，硫黄，白矾，草乌，蛇床子烧存性，等分。右为末，用香油或浓蜜水调敷患处。
古方八阵	其他	外科	二八六	＜直指＞洗疠方	浴洗大风疮。苦参，荆芥，防风，白芷，羌活，独活，?本，各一两。洛阳花，四两，火酒喷过一宿。右作三次，煎水。洗令出汗。
古方八阵	其他	外科	二八七	梅花白癞	用香油二碗，入鸡蛋黄三枚熬将焦，去柤，熬油至一碗许。外用雄黄一钱，白矾三分，花椒五分，上共为细末，入油内再熬熟，收贮候用。每用猪毛汤热洗疮垢，搽油三五次即愈。愚按：此方于蛋焦去柤之，后，入水银五钱，微火渐热之，然后再加朱砂细末二钱，并雄黄，白矾等末搅熬匀熟收用必妙。
古方八阵	其他	外科	二八八	腊梨E2	用杏仁百枚炒为炭，入?白，蜂蜜共捣烂。先用花椒煎汤洗净，然后用此药搽之，新旧E2疮皆可用，但勿见风方好。
古方八阵	其他	外科	二八九	E2疮二方	大枫子仁，木鳖仁，蛇床子，各半两。水银，三钱，研散于内。右先以刀刮去疮痂，花椒汤洗净，外用麻油熬成珠，调药敷之，八日即愈。又方：用猪骨髓和轻粉捣烂罨之，过夜即愈。
古方八阵	其他	外科	二百九十	头面黄水肥疮	治小儿头面患疮，浓汁作痒，痂厚者名曰粘疮，当用此方，或止用矾，丹二味亦可。若作痒出水，水到即溃者，名曰黄水疮，当用后一方。松香，枯矾，官粉，飞丹。右等分为末，麻油调傅，或加香堙垢更效，于香炉盖上刮取用之。一方：用绿豆，松香等分为末，麻油调傅极效，或内服荆防败毒散等药。又方：用益元散加枯矾少半，以麻油调敷，大妙，大妙。
古方八阵	其他	外科	二九一	诸癣疥顽疮	油核桃，大枫子，樟脑，水银。右四色研匀擦之，此治有虫者大效。一，凡无虫而忽尔生疮肿痛，或湿烂者，但以柏油搽之即可愈。
古方八阵	其他	外科	二九二	白虎丹	发则头面四肢眼目俱肿，而惟额上指尖两耳不肿及不见赤色者，方是其证。先将马桶洗净，用沸汤倾入，盖少顷，倾出盆内浴之，数次即退。再用车前草，九里香，马蹄香，枸杞苗即雁棱菜同捣烂，和麻油遍身自上而下擦之。大忌鸡鱼生冷炙日色火光灯烟汤气，极须谨慎。又方：用生香附末冷茶调服一二钱即愈。又方：擂绿豆水去渣饮一二碗妙。
古方八阵	其他	外科	二九三	紫白癜风歌	紫瘕白癜一般风，附子硫黄最有功，姜汁调匀茄蒂擦，若经三度永无踪。又歌：紫癜白癜两般风，水银轻粉最成功，捣取生姜自然汁，只须一擦便无踪。又方：治紫白癜汗斑等风。雄黄，硫黄，黄丹，密陀僧，南星。右为末。先用?擦患处，次用姜蘸药末擦之，擦后渐黑，次日再擦，黑散则愈矣。又四神散：雄黄，雌黄，硫黄，明矾。各等分，先浴令通身微汗，以姜蘸擦之，再以热汤淋洗，当日色淡，五日除根。
古方八阵	其他	外科	二九四	汗斑四方	大黄，二钱。枯矾，椒红，各五分。右用猪脂，沙糖同捣烂，俟浴起以细麻布包擦至痛而止，数日即愈。或止用硫黄少入麻油研如糊，浴用麻布蘸擦数次即愈。又方：密陀僧，硫黄，各三钱。轻粉，二钱。雄黄，一钱。人言，五分。右为末，姜汁调。用茄蒂蘸擦，三日内不沐妙。又方：雌黄，雄黄，各一钱。硫黄，五分。麝，半分。浴后姜蘸擦，二三日勿洗。又方：硫黄一两，用醋煮半日，海螵蛸三个共为末。浴后以生姜蘸擦患处，须避风少时，数度即愈。
古方八阵	其他	外科	二九五	漆疮方	用香油调铁锈涂之。胃气实者，内服黄连解毒汤。胃气弱者，以漆毒侵犯中气致虚，多有作呕不能饮食者，宜用六君加砂仁，藿香，酒炒芍药之类。又解漆毒法见因阵二三五。
古方八阵	其他	外科	二九六	手足甲疽	凡手足间或因修甲伤肉，或因损足成疮，溃烂上脚。用绿矾置铁板上，煆沸色赤如熔金色者为真，沸定取起研末，以盐汤洗搽。
古方八阵	其他	外科	二九七	坐板疮	肿痛多脓者。密陀僧，生矾，大黄。等分为极细末。敷之。
古方八阵	其他	外科	二九八	疮神效膏	治疮脚疮。先看疮形大小，用棉纸裁成四方块十二张，四角用小撚钉住听用。外以好香油二两，用桐杓以文武火熬之，先下花椒四十九粒，煎黑取起。次下槐枝长一寸者四十九节，煎黑又取起。再次下黄占两，轻粉二分，枯矾一分溶清，却入前纸浸油内令透，不可令焦，取起听用。凡贴疮时，先将槐枝，?，椒煎汤洗疮令透，拭干，乃以此膏纸贴上，外面再以油单纸盖护，乃用软帛缚定，一日取下，揭去一层，复用汤药洗净，又贴之，尽十二张，无有不愈者。
古方八阵	其他	外科	二九九	隔纸膏	治疮神效。黄耆末，五钱。轻粉，乳香，没药，各一钱。银朱，一钱。血竭，五分。铜绿，二分。右为细末，真香油调成膏，摊油纸上。再用油单纸一层，以针刺孔数十，掩膏上贴之，一日一易其膏。
古方八阵	其他	外科	三百	二味隔纸膏	治疮湿毒疮。石膏煆，桔矾，等分。右为末，用桐油调成膏，作隔纸膏贴之，更服荆防败毒散。如数剂不愈，再服黄耆人参汤。
古方八阵	其他	外科	三百一	烂腿疮久不愈方	用米糖即胶饴也，以碗盛于饭锅内蒸化，先用花椒，荆芥，防风等药煎汤洗疮净，乃将胶饴薄摊疮上，外以软竹箬盖定，用绢缚之，数日即愈，神效。
古方八阵	其他	外科	三百二	冻疮方	沥青末，黄蜡各一两。麻油，一两。右三味溶化。搽患处。
古方八阵	其他	外科	三百三	汤火六方	凡初被汤火所伤，速用冷灶柴草灰一二升，入盐少许，以凉水调如稀糊，尝味微咸为度，用以厚摊伤处，觉热则易之，连易数次，则火毒皆拔于灰中，必肿痛随散，结痂而愈，诚神妙方也。又方：治溃烂肿痛者。用生桐油调人中白敷之即愈，亦妙方也。又方：用皂矾研细，和以冷水浇伤处，其疼立止，其肿即消。又方：用大黄，芒硝等分为末，鸡子清调贴之神效。又方：用石膏末香油调敷即愈。又赤石脂散，治汤火伤肉烂赤痛。赤石脂，寒水石，大黄，等分。右为末。新没水调涂。
古方八阵	其他	外科	三百四	汤火至圣膏	治汤火伤疮，用鸡子黄置银石器内熬油，调胡粉傅之。锦衣杨永兴厨下夜间回禄，凡睡此房已死将死者，灌以生萝卜汁，良久悉愈。凡遇此患者，以此治之，其应如响。
古方八阵	其他	外科	三百五	汤火止痛散	止痛生肌。大黄末微炒，当归末，等分。右用麻油调搽，或干掺亦可。
古方八阵	其他	外科	三百六	小儿丹毒	此毒多生头面四肢，色赤或肿，游走不定，甚者宜用前磁锋砭法，使毒血遇刺皆出，更以神功散傅之，内服荆防败毒散，或五福化毒丹，若使毒气入腹则不治。或愈而复发，皆因母食辛辣炙以致内热，宜于母药中加漏芦煎服，或令自服亦愈。
古方八阵	其他	外科	三百七	小儿鹅口	凡小儿口内白屑满口者为鹅口疮，则不能饮乳。用发或软绢缠指，醮井水拭舌上使净。如屑不能脱，浓煮栗木汤以绵缠箸头拭洗，却用飞过黄丹搽之。
古方八阵	其他	外科	三百八	加味太乙膏	一切疮疡并宜贴之。先用隔蒜灸，更服活命饮以收全功。当归，生地黄，芍药，玄参，大黄，各二两。加甘草，四两。用麻油二斤煎，丹收。
古方八阵	其他	外科	三百九	景岳会通膏	凡诸痈毒，痞块，风气，骨节疼痛，无所不治。大黄，木鳖仁，当归，川芎，芍药，生地，麻黄，细辛，白芷，防风，荆芥，苍术，羌活，川乌，甘草，乌药，南星，半夏，香附，官桂，苍耳，骨碎补，草乌，艾叶，皂角，枳壳，三棱，蓬术，萝卜子，水红花子，巴豆，五倍，独活，桃仁，苏木，红花，续断，连翘，栀子，苦参，槐花，皂刺，干姜，蓖麻子，透骨草晒干，穿山甲，全蝎，僵蚕，蜂房，各一两。蛇蜕，一大条。蜈蚣，十四根。虾蟆，三只。血余，一团。独蒜，四头。右五十四味，用麻油五斤，浸三日，先煎血余，蓖麻，木鳖，桃仁，巴豆，虾蟆，独蒜，待半枯，然后入余药煎黑，去滓丹收，后下细药十味。阿魏，二两。乳香制，没药制，各一两。木香，丁香，雄黄，朱砂，血竭，儿茶，各五钱。麝香，不拘一二钱。右麝香，丁香，木香三味宜最后下之。以上收油法，凡熬成熟油一斤，下飞净好红丹八两；若欲微嫩，则止下七两五钱。
古方八阵	其他	外科	三百十	神异膏	治痈疽疮毒及收口甚效，此疮疡中第一方也。麻油，二斤。黄丹，十二两。黄耆，杏仁，玄参，各一两。蛇蜕，半两。男发如鸡子团，蜂房子多者佳，一两。右先以黄耆，杏仁，玄参入油煎至将黑，乃入蛇蜕，蜂房，乱发再煎至黑，去柤，徐徐下丹慢火煎收，黄丹不必拘数，但以得中为度。凡膏药用久，必至老硬，煎时预留嫩膏少许，如硬，量和之。
古方八阵	其他	外科	三一一	清凉膏	治一切疮疡溃后宜用之。当归，二两。白芷，白及，木鳖子，黄檗，白敛，乳香，白胶香，各五钱。黄丹，五两净，麻油，十二两。右用油煎前六味，以槐柳枝顺搅油熟，丹收然后下乳香等二味。
古方八阵	其他	外科	三一二	阿魏膏	治一切痞块，更服胡连丸。羌活，独活，玄参，官桂，赤芍药，穿山甲，生地黄，两头尖，大黄，白芷，天麻，红花，各半两。木鳖，十枚，去壳。乱发，一团。槐柳桃枝，各半两。右用麻油二斤四两，煎药黑去柤，入发再煎，发化仍去柤入上好真正黄丹煎收，软硬得中，入后细药即成膏矣。阿魏，芒硝，苏合油，乳香，没药，各五钱。麝香，三钱。右凡贴膏药，须先用朴硝随患处铺半指厚，以纸盖用热熨斗熨良久，如硝耗再加熨之，二时许方贴膏药。若是肝积，加芦荟末同熨之。
古方八阵	其他	外科	三一三	朱砂膏	治一切顽疮破疮，杖疮痈疽，发背破伤者，最妙最佳。麻油，一斤。飞母，六两。水银，一两。朱砂，佳者一两半飞。好黄蜡，四两。先下油熬数沸，下鸡子二枚，敲开连壳投之，熬焦捞去子，退火俟油定，下水银五钱，再加微火搅熬饭顷，即入丹渐收成膏，后下黄占再搅，候大温，下极细好朱砂一两五钱搅匀，磁罐收贮。
古方八阵	其他	外科	三一四	神效当归膏	治一切发背疮疡，汤火疼痛等证，去腐肉，生新肉，其效如神。凡洗拭换膏，必须预备即贴之，新肉畏风故也。如用白蜡尤妙。此药生肌止痛，补血续筋，故与新肉相宜。当归，生地黄，黄蜡，各二两，白蜡当减半。麻油，六两。右先将当归，地黄各一两入油煎黑去柤，又将二味各入一两煎至微焦，复去滓，乃入蜡溶化，候冷搅匀即成膏矣。用涂患处，以纸盖之，如有死肉，须用利刀剪去，则生肌尤速。
古方八阵	其他	外科	三一五	攻坚败毒膏	亦名乾坤一气膏。专攻痞块，诸疮毒，痔漏。当归，熟地，生地，白芍药，赤芍药，南星，半夏，三棱，蓬术，木鳖，两头尖，穿山甲，巴豆仁，肉桂，五灵脂，桃仁，续断，玄参，玄胡索，蓖麻子仁，白芷，羌活，独活，大黄，红花，川乌，草乌，苏木，川芎，防风，杏仁，各一两。右用麻油四十两，浸诸药三日，桑柴火煎成，丹收后下细药。乳香制，没药制，各一两。真阿魏，一两半。麝香，三钱。右方于细药中加芦荟，木香各一两，蟾酥三钱，即名消痞大成膏。
古方八阵	其他	外科	三一六	消痞膏	三棱，蓬术，穿山甲，木鳖仁，杏仁，水红花子，萝卜子，透骨草晒干，大黄，各一两。独头蒜，四个。右用香油一斤，入前药十味煎油成，以飞丹收之，后下细药。真阿魏，乳香，没药，各一两。麝香，三钱。右先下乳，没，阿魏三味，后下麝香，搅匀待冷，倾水中浸数日，用磁瓶收贮，勿使泄气。用时以白布或坚白纸摊贴，八九日一换。或见大便去脓血，勿以为异，亦有不去脓血而自愈者。若治泻痢，可贴脐腹。忌房事生冷。凡贴症积痞块，先用荞麦?和作一圈，围住患处四边，其块上放皮硝二三两，盖厚纸以熨斗熨，令热气内达，然后去硝用膏药贴之。右原方用白花菜同透骨草另煎膏二两，搅入膏内收用，但白花菜惟西北方间有之，求觅不易，故余用独蒜，萝卜子代之，其功亦不减也。
古方八阵	其他	外科	三一七	琥珀膏	治颈项瘰?，及腋下初结小核，渐加连珠，不消不溃，或溃而脓水不绝，经久不瘥，或成漏证。琥珀，白芷，防风，当归，木鳖子，木通，各一两。丁香，桂心，朱砂，木香，松香，各半两。麻油，二斤。右先将琥珀等六味为末，其余药入油煎黑，滤去柤，徐入黄丹再煎，软硬得中，入前药成膏贴之。
古方八阵	其他	外科	三一八	贴痞琥珀膏	贴症积痞块。大黄，朴硝各一两为末，以大蒜同捣膏贴之。
古方八阵	其他	外科	三一九	水红花膏	贴痞块。用水红花或子，每一碗以水三碗，用桑柴文武火熬成膏，量痞大小用纸摊贴，以无方为度，仍将膏用酒调服。忌荤腥油腻。不饮酒者，白汤下。
古方八阵	其他	外科	三百二十	火龙膏	治风寒湿毒所袭，筋骨挛痛，及湿痰流注，经络壅痛，不能行步，并治历节风，鹤膝风，其效如神。生姜，八两，取汁。乳香为末，没药为末，各五钱。麝香，一钱。真牛皮广胶，二两。右先将姜汁并胶熔化，方下乳香，没药调匀，待少温下麝香即成膏矣。摊贴患处，更服五积散。如鹤膝风，须服大防风汤。
古方八阵	其他	外科	三二一	赵府膏	专贴疼痛肿毒。干虾蟆，三个。全蝎，僵蚕，各一两。蜈蚣，四条。斑蝥，四十个。商陆根，一两六钱。花椒，一钱。童子发，六分。鸡内金，二个。槐枝，三寸长者各四十根。细药：儿茶，乳香，没药，血竭，龙骨，黄占，白占，各五钱。麝香，一钱。右用麻油二斤煎，飞丹收。
古方八阵	其他	外科	三二二	密陀膏	此膏治湿诸疮，风漏等证神效。凡治疼痛，先以?，姜擦患处，然后贴之。先用密陀僧一二斤打碎，将童便煮之，觉其浊性去而童便气清乃可止矣。用便煮过则贴疮不痛。晾干，研极细如?候用。用桐油不拘几斤，热至将黑为度，每熟油一斤，用陀僧六两收之，于将成膏之顷取起，离火候稍凉，量膏多少，入冷水数碗徐搅之，恐其泛出，俟少定，即逼去其水，再上火熬化，复入水数碗搅逼如前，或三次更妙，然后熬净其水，每油一斤，再入官粉二两熬收，其色方黑。凡熬此者，铜锅须大方可用。
古方八阵	其他	外科	三二三	八仙红玉膏	治诸疮。龙骨，赤石脂，儿茶，血竭，没药，乳香，各一钱。轻粉，五分或一钱。冰片，二分。右用麻油二两，入当归五钱煎枯去滓，入龙，石，茶，蝎四味，再煎一二沸，次入乳，没略煎匀后，入黄占五钱溶化，冷定入轻，冰摊贴。
古方八阵	其他	外科	三二四	碧油膏	止痛排脓，灸后宜用之。桃枝，柳枝，桑枝，槐枝，各二两。乳香另研，血竭，各五钱。黄丹，四两，净。右用麻油十两煎，膏成后下乳香，血竭。
古方八阵	其他	外科	三二五	长肉膏	人参，黄耆，当归，夜合树皮，玄参，各一两。血余，三两。老鼠，一个。细药：血竭，龙骨，赤石脂，白腊，各五钱。右用麻油一斤煎，飞丹收。
古方八阵	其他	外科	三二六	保养元气膏	此膏助元阳，补精髓，通血脉，镇玉池，养龟存精，百战百胜，待妇人经净之时，去膏而泄则可成孕，并治腰膝疼痛，五劳七伤，诸虚百损，半身不遂，膀胱疝气，带浊淫淋，阴痿不举，无不效者。此邵真人进御方也。麻油一斤四两，入甘草二两，先熬六七滚，然后下诸药。生地黄，熟地黄俱酒洗，麦门冬，肉苁蓉酒洗，远志肉，蛇床子酒浸，菟丝子酒浸，牛膝酒洗，鹿茸，川续断，虎骨，紫稍花，木鳖仁，谷精草，大附子，肉桂，各五钱。右熬成，以煮过松香四两，飞丹半斤收之，次下细药。次下龙骨，倭硫黄，赤石脂，各二钱。又次下乳香，沉香，丁香，木香，各一钱。又次下阳起石，三钱。麝香，五分。蟾酥，鸦片，各一钱。又次下黄占五两。右煎成，入井中浸三四日。每用膏七八钱，红绢摊贴脐上，或腰眼间，每贴五六十日再换。
古方八阵	其他	外科	三二七	药煮松香法	凡用松香收膏药者，必用水多煮一二遍，去其涩燥之性，方可贴疮不痛。若用贴症痞血块，则当加药如后法煮过用之方妙。大都松香，三斤。用皮硝一碗。水红花四两。大黄，当归，生地，各二两。三棱，蓬术，各一两。右药七味，用水一桶，先熬汁，去滓净，用煮松香，徐徐添入，以汁完为度，收用之极佳。一，收油之法，凡煮过松香一斤，入熬熟药油五两，即成膏矣。
古方八阵	其他	通用方	三二八	四君子汤	方在补阵一。治疮疡脾胃虚弱，或因克伐，肿痛不散，溃敛不能，宜用此以补脾胃，诸证自愈。若误用攻毒，则七恶随至。脾胃虚弱，饮食少思，或食而难化，或欲作呕，或大便不实。若脾胃气虚，疮口出血，吐血便血，尤其用之，盖气能摄血故也。凡气血俱虚之证，宜于此汤但加当归，脾胃既旺，饮食自进，阴血自生。若用沉阴之剂，脾胃复伤，诸症蜂起。
古方八阵	其他	通用方	三二九	六君子汤	方在补阵五。治脾胃虚弱，或寒凉克伐，肿痛不溃敛，宜服此汤以壮营气，则诸证自愈。
古方八阵	其他	通用方	三百三十	加味四君子汤	方在补阵二。治痔漏下血，面色痿黄，凡诸气虚脾虚不能摄血等证。
古方八阵	其他	通用方	三三一	四物汤	方在补阵八。治疮疡血虚发热，或因失血，或因克伐，或因溃后，致晡热内热，烦躁不安，皆宜服之。盖血生于脾，脾虚不能生血者，宜用四君子加当归，酒炒白术以补脾。
古方八阵	其他	通用方	三三二	八珍汤	方在补阵十九。治疮疡脾胃损伤，恶寒发热，烦躁作渴，或佁疡溃后气血亏损，脓水清稀，久不能愈。
古方八阵	其他	通用方	三三三	十全大补汤	方在补阵二十。治疮疡气血虚弱，肿痛不愈，或溃疡脓清，寒热，自汗盗汗，食少体倦，发热作渴，头痛眩晕似中风状者。
古方八阵	其他	通用方	三三四	补中益气汤	方在补阵三十。治疮疡元气亏损，恶寒发热，或因克伐，肢体倦怠，饮食少思，或不能起发消散，生肌收敛，或兼饮食劳倦，头痛身热，烦躁作渴，脉洪大弦虚，或微细软弱。
古方八阵	其他	通用方	三三五	归脾汤	方在补阵三十二。治疮疡忧思伤脾，血虚发热，食少体倦，或脾不摄血，以致妄行，或健忘怔忡，惊悸少寐，或心脾作痛，自汗盗汗，或肢体肿痛，大便不调，或妇人经候不调，晡热内热，或唇疮流注，及不能消散溃敛等症。
古方八阵	其他	通用方	三三六	独参汤	方在补阵三十七。治疮疡一切失血，或脓水出多，气血俱虚，恶寒发热，作渴烦躁。盖血生于气，故血脱者宜补气，阳生阴长之理也。用人参一两，枣十枚，姜十片，水煎徐徐服。
古方八阵	其他	通用方	三三七	人参养营汤	方在补阵二十一。治疮疡脾胃亏损，发热恶寒，血气俱虚，四体倦怠，肌肉消瘦，面色痿黄，汲汲短气，食少作渴，凡大病后最宜用此。
古方八阵	其他	通用方	三三八	五味异功散	方在补阵四。治脾胃虚弱，饮食少思。即四君子汤加陈皮。
古方八阵	其他	通用方	三三九	生脉散	方在补阵五六。治疮疡胃气亏损，阴火上冲，口干喘促。或肢体倦怠，肌肉消瘦，面色痿黄，汲汲短气，汗出不止，食少作渴。或脓水出多，气血俱虚，烦躁不安，睡卧不宁。或湿热大行，火土合病，脾胃虚弱，身重气短。或金为火制，绝寒水生化之源，肢体痿软，脚欹眼黑等证。
古方八阵	其他	通用方	三百四十	当归补血汤	方在补阵四四。治疮疡脾胃虚损，或服峻剂致血气俱虚，肌热，大渴引饮，目赤而红，昼夜不息，其脉洪大而虚，重按全无，此病多得于饥饱劳役者，若误服白虎汤必死。
古方八阵	其他	通用方	三四一	黄耆六一汤	方在补阵四九。治疮疡阴阳俱虚，盗汗不止。
古方八阵	其他	通用方	三四二	参术膏	方在补阵三九。治疮疡中气虚弱，诸药不应，或因用药失宜，耗伤元气，虚症蜂起，但用此药补其中气，诸症自愈。
古方八阵	其他	通用方	三四三	东垣圣愈汤	方在补阵九十。治脾胃亏损，脓水不止，或金疮出血，心烦不安，眠睡不宁，五心烦热，饮食少思。
古方八阵	其他	通用方	三四四	钱氏七味白术散	方在小儿七。治疮疡胃气虚弱，或因克伐，或因吐泻，口干作渴，饮食少思。
古方八阵	其他	通用方	三四五	陈氏五味子汤	方在补阵五八。治疮疡肾水枯涸，口燥咽干，喘促虚烦。
古方八阵	其他	通用方	三四六	参附汤	方在补阵三十七。治疮疡失血过多，或脓瘀大泄，或寒凉汗下，真阳脱陷，上气喘急，自汗盗汗，气短头晕等证，急服此汤以救元气，缓则不治。
古方八阵	其他	通用方	三四七	人参理中汤	方在热阵一。治疮疡脾胃虚寒，呕吐泄泻，饮食少思，肚腹作胀或痛，或胸膈虚痞，饮食不入。
古方八阵	其他	通用方	三四八	六味丸	方在补阵百二十。此壮水之剂。夫人之生，以肾为主，凡病皆由肾虚而致，此方乃天一生水之剂，无有不可用者。若肾虚发热作渴，小便淋秘，痰气壅盛，欬嗽吐血，头目眩晕，小便短少，眼花耳聋，咽喉燥痛，口舌疮裂，齿不坚固，腰腿痿软，五脏齐损，肝经不足等证，尤多用之，水能生木故也。若肾虚发热，自汗盗汗，便血诸血，失瘖。此水泛为痰之圣药，血虚发热之神剂也。
古方八阵	其他	通用方	三四九	八味丸	方在补阵百二一。治命门火衰，不能生土，以致脾胃虚寒，而患流注鹤膝等症，不能消溃收敛，或饮食少思，或食而不化，脐腹疼痛，夜多漩溺。
古方八阵	其他	通用方	三百五十	陈氏加减八味丸	方在古补百二二。治肾水不足，虚火上炎，发热作渴，咽喉疼痛，口舌生疮，寝汗憔悴等证。
古方八阵	其他	通用方	三五一	还少丹	方在补阵一三五。治足三阴经虚损，致患鹤膝风等证。又补脾肾，进饮食之良剂也。
古方八阵	其他	通用方	三五二	大防风汤	方在补阵九八。治足三阴亏损，外邪乘虚内患，鹤膝风或附骨疽肿痛，或肿而不痛，不问已溃未溃，用三五剂后，更全用调补之剂。
古方八阵	其他	通用方	三五三	十宣散	方在痘疹十四。治疮疡脉缓涩，体倦恶寒，或脉浮紧细，用之以散风助阳也。
古方八阵	其他	通用方	三五四	薛氏四神丸	方在热阵一五一。治疮疡脾肾虚弱，大便不实，饮食少思，或小腹作痛，或产后泄泻，肚腹作痛，不思饮食。
古方八阵	其他	通用方	三五五	五积散	方在散阵三九。治风寒湿毒客于经络，致筋挛骨痛，或腰脚酸疼，或拘急，或身重，并皆治之。
古方八阵	其他	通用方	三五六	二陈汤	方在和阵一。治疡痈中脘停痰，呕吐恶心，或头目不清，饮食少思等症。
古方八阵	其他	通用方	三五七	小柴胡汤	方在散阵十九。治肝胆经风热，瘰?结核，或肿痛色赤，或寒热往来，或日晡发热，或潮热身热，默默不欲饮食，或怒火口苦，耳聋欬嗽，皆用此药。
古方八阵	其他	通用方	三五八	小青龙汤	方在散阵八。治肝肺受寒，欬嗽喘急，宜服此发散表邪。
古方八阵	其他	通用方	三五九	人参败毒散	方在散阵三六。治疮疡外有表邪，焮痛寒热，或拘急头痛，脉紧有力。
古方八阵	其他	通用方	三百六十	不换金正气散	方在和阵二二。治疮疡脾气虚弱，寒邪相搏，痰停胸膈，致发寒热。服此以正脾气，则痰气自消，寒热不作。
古方八阵	其他	通用方	三六一	加味逍遥散	方在补阵九三。治疮疡肝脾血虚，内热发热，或遍身搔痒，寒热，或肢体作痛，头目昏重，或怔忡颊赤，口燥咽干，或发热盗汗，食少不寐，或口舌生疮，耳内作痛，或胸乳腹胀，小便欠利。
古方八阵	其他	通用方	三六二	防风通圣散	方在攻阵十六。治时毒热毒，便秘热燥邪实等症，若非大满大实者，不可服用此药。
古方八阵	其他	通用方	三六三	消风散	方在散阵四七，四九。治风热瘾疹瘙痒，及妇人血风瘙痒，或头皮肿痒，或诸风上攻，头目昏眩，项背拘急，鼻出清水，喷嚏声重，耳作蝉鸣。
古方八阵	其他	通用方	三六四	犀角散	方在痘疹六三。治时毒痈疡热盛，烦躁多渴，赤斑等症。
古方八阵	其他	通用方	三六五	黄连解毒汤	方在寒阵一。治疮疡焮痛，烦躁饮冷，脉洪数，或发狂言。
古方八阵	其他	通用方	三六六	普济消毒饮	方在寒阵十三。治天行时毒，头面肿痛，或咽喉不利，若饥馑之后患此者最宜用之，仍当兼固胃气。
古方八阵	其他	通用方	三六七	栀子清肝散	方在寒阵六十。治三焦，足少阳风热，耳内作痒生疮，或出水疼痛，或胸乳间作痛，或寒热往来。
古方八阵	其他	通用方	三六八	柴胡清肝散	方在寒阵五九。治鬓疽，及肝胆三焦风热怒火之症，或头胸作痛，或疮毒发热。
古方八阵	其他	通用方	三六九	加味龙胆泻肝汤	方在寒阵六四。治肝经湿热，或囊痈便毒，下疳悬痈，焮肿作痛，或溃烂不愈，或睾丸悬挂，小便涩滞，或妇人阴疮痒痛，或男子阴挺，痔漏，肿痛，或出脓水。
古方八阵	其他	通用方	三百七十	清心莲子饮	方在寒阵三二。治膀胱阴虚湿热，玉茎肿痛，或茎窍涩滞，口苦咽干，小便色赤，或白浊，夜安静而昼发热。
古方八阵	其他	通用方	三七一	黄芩清肺饮	方在寒阵三八。治疮疡肺经阴虚火燥而小便不通。
古方八阵	其他	通用方	三七二	东垣清胃散	方在寒阵五四。治膏梁积热，唇口肿痛，齿龈溃烂焮痛，上连头面，或恶寒发热。
古方八阵	其他	通用方	三七三	竹叶石膏汤	方在寒阵五。治痈疽胃火盛，肿痛作渴。
古方八阵	其他	通用方	三七四	竹叶黄耆汤	方在寒阵七。治痈疽气血虚，胃火盛而作渴。
古方八阵	其他	通用方	三七五	滋肾丸	方在寒阵一六三。治疮疡肾经阴虚发热，作渴便赤，足热腿软等证。凡不渴而小便秘，热在下焦血分也，最宜此药。经云：无阴则阳无以化，若脾肺燥热所移，此当清其化源。
古方八阵	其他	通用方	三七六	泻青丸	方在寒阵百五一。治肝经实热，瘰?肿痛寒热，或?乳作痛，大便秘结。
古方八阵	其他	通用方	三七七	大芦荟丸	方在小儿百十五。治肝火下疳溃烂，或焮肿作痛，或治小儿疳膨食积，口鼻生疮，牙龈蚀烂等疮，并虫蚀肛门痒痛。
古方八阵	其他	通用方	三七八	五苓散	方在和阵一八二。治疮毒下部湿热，小便短少。
古方八阵	其他	通用方	三七九	五淋散	方在寒阵百十七。治膀胱有热，水道不通，或尿如豆汁，或如砂石，或如膏油，或热沸便血。
古方八阵	其他	通用方	三百八十	八正散	方在寒阵百十五。治下疳便毒，小便淋漓，脉证俱实者。
古方八阵	其他	通用方	三八一	清肺饮	方在和阵三五一。治疮疡渴而小便不利，乃肺经有热，是绝寒水生化之源，宜用此药以清化源，其水自生而便自利。
古方八阵	其他	通用方	三八二	益元散	方在寒阵百十二。治疮疡小水不利，内生烦热作渴。
古方八阵	其他	通用方	三八三	四顺清凉饮	方在攻阵二五。治疮疡烦躁饮冷，焮痛脉实，大便秘结，小便赤涩。
古方八阵	其他	通用方	三八四	玉烛散	方在攻阵二四。治便瘫初起，肿痛发热，大小便秘，宜用此行散之。若邪实毒甚者，宜桃仁承气汤。
古方八阵	其他	通用方	三八五	人参平肺散	方在寒阵三七。治火克肺金，传为疽痿，欬嗽喘呕，痰涎壅盛，胸膈痞满，咽嗌不利。
古方八阵	其他	通用方	三八六	葶苈大枣泻肺汤	方在和阵百四十。治肺证胸膈胀痛，上气喘急，或身面浮肿，鼻塞声重。
古方八阵	其他	通用方	三八七	枳壳散	方在寒阵百一。治烦热便血。
古方八阵	其他	通用方	三八八	失笑散	方在妇人百四。治跌扑，产后心腹绞痛，或不知人事，或经行瘀血作痛成癃。
古方八阵	其他	通用方	三八九	槐角丸	方在寒阵一七五。治痔漏肿痛，便血脱肛。
古方八阵	其他	通用方	三百九十	紫金锭	方在因阵二百二。治痈疽诸毒。
古方八阵	其他	通用方	三九一	＜良方＞通关散	方在古因九八。搐鼻，开牙关。
本草	山草部		一	人参	反藜芦,味甘微苦,微温,气味颇厚,阳中微阴,气虚血虚俱能补。阳气虚竭者,此能回之于无何有之乡;阴血崩溃者,此能障之于已决裂之后。惟其气壮而不辛,所以能固气;惟其味甘而纯正,所以能补血。故凡虚而发热,虚而自汗,虚而眩运,虚而困倦,虚而惊惧,虚而短气,虚而遗泄,虚而泻利,虚而头疼,虚而腹痛,虚而饮食不运,虚而痰涎壅滞,虚而嗽血吐血,虚而淋沥便闭,虚而呕逆躁烦,虚而下血失气等证,是皆必不可缺者,第欲以气血相较,则人参气味颇轻而属阳者多,所以得气分者六,得血分者四。总之不失为气分之药。而血分之所不可缺者。为未有气不至而血能自至者也。故扁鹊曰:损其肺者益其气,须用人参以益之,肺气既王,余脏之气皆王矣。所以人参之性,多主于气,而凡脏腑之有气虚者,皆能补之。然其性温,故积温亦能成热,若云人参不热则可,云人参之性凉,恐未必然。虽东垣云:人参,黄耆为退火之圣药,丹溪云:虚火可补,参术之类是也,此亦皆言虚火也。而虚火二字,最有关系,若内真寒而外假热者,是为真正虚火,非放胆用之,必不可也。然有一等元阴亏乏,而邪火烁于表里,神魂躁动,内外枯热,真正阴虚一证,谁谓其非虚火?若过用人参,果能助热。若王节斋云:阳旺则阴愈消,及＜节要＞云:阴虚火动者勿用,又曰:肺热还伤肺等说,固有此理,亦不可谓其尽非。而近之明哲如李月池辈,皆极不然之,恐亦未必然也。夫虚火二字,最当分其实中有虚,虚中有实,阳中有阴,阴中有阳,惟勿以成心而执己见,斯可矣。如必欲彼此是非,是所谓面东方不见西墙,皆未得其中也。予请剖之曰:如龙雷之火,原属虚火,得水则燔,得日则散,是即假热之火,故补阳即消矣。至若亢旱尘飞,赤地千里,得非阳亢阴虚,而亦可以补阳生阴乎?或必曰:此正实火也,得寒则已。予曰:不然。夫炎暑酷烈,热令大行,此为实火,非寒莫解;而干枯燥旱,泉源断流,是谓阴虚,非水莫济,此实火之与阴虚,亦自判然可别。是以阴虚而火不盛者,自当用参为君;若阴虚而火稍盛者,但可用参为佐;若阴虚而火大盛者,则诚有暂忌人参,而惟用纯甘壮水之剂,庶可收功一证,不可不知也。予非不善用人参者,亦非畏用而不知人参之能补阴者,盖以天下之理,原有对待,谓之曰阴虚必当忌参固不可,谓之曰阴虚必当用参亦不可,要亦得其中和,用其当而已矣,观者详之。
本草	山草部		二	黄耆	味甘气平，气味俱轻，升多降少，阳中微阴。生者微凉，可治痈疽。蜜炙性温，能补虚损。因其味轻，故专于气分而达表，所以能补元阳，充腠理，治劳伤，长肌肉。气虚而难汗者可发，表疏而多汗者可止。其所以止血崩血淋者，以气固而血自止也，故曰血脱益气。其所以除泻痢带浊者，以气固而陷自除也，故曰陷者举之。然其性味俱浮，纯于气分，故中满气滞者，当酌用之。
本草	山草部		三	白术	味甘辛,气温,气味俱厚,可升可降,阳中有阴,气中有血。其性温燥,故能益气和中,补阳生血,煖胃消谷,益津液,长肌肉,助精神,实脾胃,止呕逆,补劳倦,进饮食,利小水,除湿运痰,消浮去胀,治心腹冷痛,胃虚下痢,?癖症瘕。制以人乳,欲润其燥。炒以壁土,欲助其固。佐以黄芩,清热安胎。以其性涩壮气,故能止汗实表。而痈疽得之,必反多脓;奔豚遇之,恐反增气;及上焦燥热而气多壅滞者,皆宜酌用之。然冬术甘而柔润,夏术苦而燥烈,此其功用大有不同,不可不为深辨也。若于饥时择肥而甘者嚼而服之,服之久久,诚为延寿之物,是实人所未知。
本草	山草部		四	苍术	味苦甘辛,性温而燥,气味俱厚,可升可降,阳也。用此者用其温散燥湿。其性温散,故能发汗宽中,调胃进食,去心腹胀疼,霍乱呕吐,解诸郁结,逐山岚寒疫,散风眩头疼,消痰癖气块,水肿胀满。其性燥湿,故治冷痢冷泄,滑泻肠风,寒湿诸疮。与黄檗同煎,最逐下焦湿热痿痺。若内热阴虚,表疏汗出者忌服。然惟茅山者,其质坚小,其味甘醇,补益功多,大胜他术。
本草	山草部		五	甘草	味甘气平,生凉炙温,可升可降,善于解毒。反甘遂,海藻,大戟,芫花。其味至甘,得中和之性,有调补之功,故毒药得之解其毒,刚药得之和其性,表药得之助其升,下药得之缓其速。助参耆成气虚之功,人所知也;助熟地疗阴虚之危,谁其晓焉?祛邪热,坚筋骨,健脾胃,长肌肉,随气药入气,随血药入血,无往不可,故称国老。惟中满者勿加,恐其作胀;速下者勿入,恐其缓功,不可不知也。
本草	山草部		六	黄精	一名救穷草。味甘微辛,性温。能补中益气,安五脏,疗五劳七伤,助筋骨,益脾胃,润心肺,填精髓,耐寒暑,下三虫,久服延年不饥,发白更黑,齿落更生。张华＜博物志＞言天老曰:太阳之草名黄精,食之可以长生。太阴之草名钩吻,不可食之,入口立死。此但以黄精,钩吻对言善恶,原非谓其相似也。而陶弘景谓黄精之叶与钩吻相似,误服之害人。苏恭曰:黄精叶似柳,钩吻蔓生,叶如柿叶,殊非比类。陈藏器曰:钩吻及野葛之别名,二物全不相似,不知陶公凭何说此?是可见黄精之内本无钩吻,不必疑也。
本草	山草部		七	肉苁蓉	味甘咸,微辛酸,气微温。味重阴也,降也,其性滑。以其味重而甘温,故助相火,补精兴阳,益子嗣,治女人血虚不孕,煖腰膝,坚筋骨,除下焦寒痛。以其补阴助阳,故禁虚寒遗沥泄精,止血崩尿血。以其性滑,故可除茎中寒热涩痛,但骤服反动大便。若虚不可攻而大便闭结不通者,洗淡,暂用三四钱,一剂即通,神效。
本草	山草部		八	丹参	味微苦，微甘，微涩，性微凉，无毒。反藜芦。能养血活血，生新血，行宿血，故能安生胎，落死胎，血崩带下可止，经脉不匀可调。此心脾肝肾血分之药，所以亦能养阴定志，益气解烦，疗眼疼脚痺，通利关节，及恶疮疥癣，赤眼丹毒，排脓止痛，长肉生肌。
本草	山草部		九	远志	味微苦,微辛,气温,阳也,升也。制以甘草汤,浸一宿,晒干炒用。功专心肾,故可镇心止惊,辟邪安梦,壮阳益精,强志助力。以其气升,故同人参,甘草,枣仁,极能举陷摄精,交接水火。但可为佐,用不宜多。神气上虚者所宜,痰火上实者当避。
本草	山草部		十	巴戟天	味甘微温，阴中阳也。虽曰足少阴肾经之药，然亦能养心神，安五脏，补五劳，益志气，助精强阴。治阴痿不起，腰膝疼痛，及夜梦鬼交，遗精溺浊，小腹阴中相引疼痛等证。制宜酒浸，去心微炒，或滚水浸剥亦可。
本草	山草部		十一	仙茅	味辛温,有小毒,阳也。能助神明,强筋骨,益肌肤,培精血,明耳目,填骨髓,开胃消食,助益房事,温利五脏,补煖腰脚。此西域婆罗门僧献方于唐明皇,服之有效,久秘而后得传。按许真君书云:仙茅久服,可以长生。其味甘能养肉,辛能养节,苦能养气,咸能养骨,滑能养肤,酸能养筋,宜和苦酒服之,必效也。然仙茅性热,惟阳弱精寒,禀赋素怯者宜之,若体壮相火炽盛者,服之大能动火,不可不察。凡制用之法,于八九月采得,用竹刀刮去黑皮,切如豆粒,糯米泔浸两宿,去赤汁,用酒拌蒸之,从已至亥,制之极熟,自无毒矣。然后曝干捣筛,熟蜜丸桐子大,每空心酒饮任下二三十丸。忌食牛乳及黑牛肉,恐减药力也。若随群补药中为丸服之,无所不可。
本草	山草部		十二	天麻	一名赤箭，一名定风草。味辛，平，阴中有阳。治风虚眩晕头旋，眼黑头痛，诸风湿痺，四肢拘挛，利腰膝，强筋骨，安神志，通血脉，止惊恐恍惚，杀鬼精虫毒，及小儿风痫惊气。然性懦力缓，用须加倍，或以别药相佐，然后见功。
本草	山草部		十三	沙参	反藜芦,一名铃儿草。味微甘苦,气味俱轻,性微寒。能养肝气,治多眠,除邪热,益五脏阴气,清肺凉肝,滋养血脉,散风热瘙痒,头面肿痛,排脓消肿,长肌肉,止惊烦,除疝痛。然性缓力微,非堪大用。易老云:人参补五脏之阳,沙参补五脏之阴。特以其甘凉而和,补中清火,反而言之,故有是论。若云对待人参,则相去远矣。
本草	山草部		十四	玄参	反藜芦，味苦甘微咸，气寒。此物味苦而甘，苦能清火，甘能滋阴。以其味甘，故降性亦缓。本草言其惟入肾经，而不知其尤走肺脏。故能退无根浮游之火，散周身痰结热痈，逐颈项咽喉痺，瘰?结核，驱男女传尸，烦躁骨蒸，解温疟寒热往来，治伤寒热斑支满，亦疗女人产乳余疾，或肠中血瘕热症，并疗劳伤痰嗽热烦，补肾滋阴，明目解渴。
本草	山草部		十五	茅根	即白茅。味甘凉,性纯美,能补中益气,此良药也。善理血病,凡吐血血,瘀血血闭,及妇人经水不调,崩中漏下。且通五淋,除客热,止烦渴,坚筋骨,疗肺热哕逆喘急,解酒毒及黄疸水肿,久服大是益人。若治痈疽疖毒,及诸毒诸疮诸血,或用根捣傅,或用此煮汁调傅毒等药,或以酒煮服,无不可也。茅有数种,处处有之,惟白者为胜。春生芽,布地如针,故曰茅针,可以生噉,甚益小儿,功用亦用。
本草	山草部		十六	淫羊藿	味甘,气辛,性温,乃手足阳明,少阴,三焦命门药也。主阳虚阳痿,茎中作痛。化小水,益精气,强志意,坚筋骨,煖下部一切冷风劳气,筋骨拘挛。补腰膝,壮真阴,及年老昏耄,中年健忘。凡男子阳衰,女子阴衰,艰于子嗣者,皆宜服之。服此之法,或单用浸酒,或兼佐丸散,无不可者。制法每择净一斤,以羊脂四两,同炒油尽用之。
本草	山草部		十七	苦参	味苦性寒。反藜芦。沉也,阴也,乃足少阴肾经之药。能祛积热黄疸,止梦遗带浊,清小便,利水,除痈肿,明目止泪,平胃气,能令人嗜食,利九窍,除伏热狂邪,止渴醒酒,疗恶疮斑疹疥癞,杀疳虫及毒风烦躁脱眉。炒黄为末,米饮调服,治肠风下血热痢。
本草	山草部		十八	贝母	反乌头味苦,气平,微寒。气味俱轻,功力颇缓,用须加倍。善解肝脏郁愁,亦散心中逆气,祛肺痿肺痈痰脓喘嗽,研末,沙糖为丸,含咽最佳。降胸中因热结胸,及乳痈流痰结核。若足生人面诸疮,烧灰油调频敷。产难胞衣不出,研末用酒和吞。亦除瘕疝,喉痺,金疮,并止消渴烦热。赤眼翳膜堪点,时疾黄疸能驱。又如半夏,贝母,俱治痰嗽,但半夏兼治脾肺,贝母独善清金。半夏用其辛,贝母用其苦。半夏用其温,贝母用其凉。半夏性速,贝母性缓。半夏散寒,贝母清热。性味阴阳,大有不同,俗有代用者,其谬孰甚。
本草	山草部		十九	土贝母	反乌头,味大苦,性寒。阴也,降也,乃手太阴,少阳,足阳明,厥阴之药。大治肺痈肺痿,欬喘,吐血血,最降痰气,善开郁结,止疼痛,消胀满,清肝火,明耳目,除时气烦热,黄疸淋闭,便血溺血,解热毒,杀诸虫,及疗喉痺瘰?,乳痈发背,一切痈疡肿毒,湿热恶疮,痔漏金疮出血,火疮疼痛。为末可敷,煎汤可服。性味俱厚,较之川贝母,清降之功不啻数倍。
本草	山草部		二十	山慈菇	一名金灯龙，味甘微辛，有小毒。治痈疡疔肿疮?，瘰?结核，破皮攻毒，俱宜醋磨傅之。除黑斑，剥人面皮，宜捣汁涂之。并治诸毒蛊毒，蛇虫狂犬等伤，或用酒调服，或干掺之。亦治风痰痫疾，以茶清研服，取吐可愈。
本草	山草部		二一	柴胡	味苦微辛,气平微寒。气味俱轻,升也,阳中之阴。用此者,用其凉散,平肝之热,入肝,胆,三焦,心胞四经。其性凉,故解寒热往来,肌表潮热,肝胆火炎,胸?痛结,兼治疮疡,血室受热。其性散,故主伤寒邪热未解,温疟热盛,少阳头痛,肝经郁证。总之,邪实者可用,真虚者当酌其宜。虽引清气上升,然升中有散,中虚者不可散,虚热者不可寒,岂容误哉。兼之性滑,善通大便,凡溏泄脾薄者,当慎用之。热结不通者,用佐当归,黄芩,正所宜也。愚谓柴胡之性,善泄善散,所以大能走汗,大能泄气,断非滋补之物,凡病阴虚水亏而孤阳劳热者,不可再损营气,盖未有用散而不泄营气者,未有动汗而不伤营血者。营即阴也,阴既虚矣,尚堪再损其阴否?然则用柴胡以治虚劳之热者,果亦何所取义耶?观寇宗奭＜衍义＞曰:柴胡,＜本经＞并无一字治劳,今人治劳方中,鲜有不用者。鸣呼!凡此误世甚多。尝原病劳之人,有一种脏本虚损,复受邪热者,当须斟酌用之,如＜经验方＞中治劳青蒿煎之用柴胡,正合宜耳。若或无邪,得此愈甚,虽至死人亦不怨,目击甚多。＜日华子＞又谓补五劳七伤,＜药性论＞亦谓治劳乏羸瘦,若此等病,苟无实热,医者执而用之,不死何待。注释本草,一字不可忽,盖万世之后,所误无穷,可不谨哉!观此寇氏之说,其意专在邪热二字,谓但察有邪无邪,以决可用不可用,此诚得理之见,而复有非之者,抑又何也?即在王海藏亦曰:苟无实热而用柴胡,不死何待?凡此所见略同,用者不可不察。
本草	山草部		二二	桔梗	一名荠苨。味苦微辛,气微凉。气轻于味,阳中有阴,有小毒,其性浮。用此者,用其载药上升,故有舟楫之号,入肺,胆,胸膈,上焦。载散药表散寒邪。载凉药清咽疼喉痺,亦治赤目肿痛。载肺药解肺热肺痈,鼻塞唾脓欬嗽。载痰药能消痰止呕,亦可宽胸下气。引大黄可使上升,引青皮平肝止痛。能解中恶蛊毒,亦治惊痫怔忡。若欲专用降剂,此物不宜同用。
本草	山草部		二三	防风	味甘辛,气温,升也,阳也。用此者,用其气平散风。虽膀胱脾胃经药,然随诸经之药,各经皆至。气味俱轻,故散风邪,治一身之痛,疗风眼,止冷泪。风能胜湿,故亦去湿,除遍体湿疮。若随实表补气诸药,亦能收汗,升举阳气,止肠风下血崩漏。然此风药中之润剂,亦能走散上焦元气,误服久服,反能伤人。
本草	山草部		二四	细辛	反藜芦,忌生菜,味大辛,气温,气味俱厚,升也,阳也,有小毒。用此者,用其温散。善祛阴分之寒邪,除阴经之头痛,益肝温胆利窍,逐诸风湿痺,风痫痎疟,鼻齆不闻香臭,开关通窍,散风泪目疼。口臭牙虫,煎汤含漱。过服亦散真气,不可不知。此味辛甚,故能逐阴分之邪,阴分且然,阳分可知。旧云少阴,厥阴之药,然岂有辛甚而不入阳分者?但阳证忌热,用当审之。
本草	山草部		二五	羌活	味微苦,气辛微温,升也,阳也。用此者,用其散寒定痛。能入诸经,太阳为最。散肌表之寒邪,利周身项脊之疼痛,排太阳之痈疽,除新旧之风湿。缘非柔懦之物,故能拨乱反正。惟其气雄,大能散逐,若正气虚者忌用之。
本草	山草部		二六	独活	味苦,气香,性微凉。升中有降,善行滞气,故入肾与膀胱两经,专理下焦风湿。两足痛痺,湿痒拘挛,或因风湿而齿痛,头眩喘逆,奔豚疝瘕,腰腹疼痛等证,皆宜用之。
本草	山草部		二七	升麻	味微苦,气平,气味俱轻浮而升,阳也。用此者,用其升散提气,乃脾,胃,肺与大肠四经之药。善散阳明经风寒,肌表邪热,提元气之下陷,举大肠之脱泄,除阳明温疫表邪,解肤腠风热斑疹。引石膏除齿牙臭烂肿痛,引?头去阳明表证头疼,佐当归,肉苁蓉可通大便结燥。凡痈疽痘疹,阳虚不能起发,及泻痢崩淋,梦遗脱肛,阳虚下陷之类,用佐补剂,皆所宜也。若上实气壅,诸火炎上,及太阳表证,皆不宜用。且其味苦气散,若血气太虚,及水火无根者,并不可用。
本草	山草部		二八	前胡	味苦气寒,降也,阴中微阳。去火痰实热;开气逆结滞,转筋霍乱;除胸中痞满,气喘呕逆,欬嗽烦闷;治伤寒寒热,风热头疼;解婴儿疳热。
本草	山草部		二九	延胡索	味苦微辛，气微温，入肝脾二经。善行滞气，破滞血，血中气药。故能止腹痛，通经，调月水淋滞，心气疼痛，破症癖跌扑凝瘀，亦善落胎，利小便，及产后逆血上冲。俱宜以酒煮服，或用酒磨服亦可。然性惟破气逐血，必真有血逆气滞者方可用。若产后血虚，或经血枯少不利，气虚作痛者，皆大非所宜。
本草	山草部		三十	紫草	味苦性寒,此手厥阴,足厥阴血分之药。性寒而利,能凉血滑血,通利二便,故痘疹家宜用之。凡治痘疹,无论未出已出,但血热毒盛,或紫或黑,而大便秘结者,宜用之。若已出红活,不紫不黑,而大便如常通利者,即不可用。故曾世荣＜活幼心书＞云:紫草性寒,小儿脾气实者犹可用,脾气虚者反能作泻。又若古方惟用其茸,亦取其气轻味薄,而有清凉升发之功也。此外,可用以解黄疸,消肿胀,及一切斑疹恶疮,亦以其能利九窍,通水道,去湿凉血而然也。
本草	山草部		三一	白芨	味苦涩，性收敛，微寒。反乌头。能入肺止血，疗肺痈肺痿。治痈疽败烂恶疮，刀箭汤火损伤，生肌止痛，俱可为末傅之。凡吐血不能止者，用白芨为末，米饮调服即效。
本草	山草部		三二	三七	味甘气温,乃阳明,厥阴血分之药,故善止血散血定痛。凡金刃刀箭所伤,及跌扑杖疮血出不止,嚼烂涂之,或为末掺之,其血即止。亦治吐血血,下血血痢,崩漏,经水不止,产后恶血不下,俱宜自嚼,或为末,米饮送下二三钱。若治虎咬蛇伤等证,俱可服可傅。叶之性用与根大同,凡折伤跌扑出血,傅之即止,青肿亦散。
本草	山草部		三三	白藓皮	味苦寒,性燥而降,乃手足太阴阳明之药。解热黄,酒黄,急黄,劳黄,谷黄,通关节九窍,利血脉小水,治时行大热饮水,狂躁叫呼,及妇人阴中肿痛,小儿风热惊痫。尤治一切毒风风疮,疥癣赤烂,杨梅疮毒,眉发脱落。此虽善理疮疡,而实为诸黄,风痺要药。
本草	山草部		三四	秦艽	味苦,性沉寒,沉中有浮,手足阳明清火药也。治风寒湿痺,利小水,疗通身风湿拘挛,手足不遂,清黄疸,解温疫热毒,除口噤牙疼口疮,肠风下血,及虚劳骨蒸发热,潮热烦渴,及妇人胎热,小儿疳热瘦弱等证。
本草	山草部		三五	地榆	味苦微涩,性寒而降。既清且涩,故能止吐血血,清火明目,治肠风血痢,及妇人崩漏下血,月经不止,带浊痔漏,产后阴气散失;亦敛盗汗,疗热痞,除恶肉,止疮毒疼痛。凡血热者当用,虚寒者不相宜也。作膏可贴金疮;捣汁可涂虎犬蛇虫伤毒,饮之亦可。
本草	山草部		三六	黄芩	味苦气寒,气轻于味,可升可降,阴中微阳。枯者善于入肺,实者善入大肠。欲其上者酒炒,欲其下者生用。枯者清上焦之火,消痰利气,定喘嗽,止失血,退往来寒热,风热湿热头痛,解瘟疫,清咽,疗肺痿肺痈,乳痈发背;尤祛肌表之热,故治斑疹鼠?,疮疡赤眼。实者凉下焦之热,能除赤痢,热畜膀胱,五淋涩痛,大肠闭结,便血漏血。胎因火盛不安,酌佐砂仁,白术;腹因火滞为痛,可加黄连,厚朴。大肠无火滑泄者,最当慎用。
本草	山草部		三七	黄连	味大苦,气大寒。味厚气薄,沉也,降也,降中微升,阴中微阳。专治诸火,火在上,炒以酒;火在下,炒以童便;火而呕者炒以姜汁;火而伏者炒以盐汤。同吴茱萸炒,可以止火痛;同陈壁土炒,可止热泻。同枳实用,可消火胀;同天花粉用,能解烦渴。同木香丸,和火滞下痢腹痛;同吴茱萸丸,治胃热吐吞酸水。总之,其性大寒,故惟平肝凉血,肃胃清肠凉胆,止惊痫,泻心除痞满。上可治血血,下可治肠澼便红。疗妇人阴户肿痛,除小儿食积热疳,杀蚘虫。消恶疮痈肿,除湿热郁热。善治火眼,亦消痔漏。解乌附之热,杀巴豆之毒。然其善泻心脾实火,虚热妄用,必致格阳,故寇宗奭曰:虚而冷者,慎勿轻用。王海藏曰:夏月久血痢,不用黄连,阴在内也。景岳曰:人之脾胃,所以盛载万物,发生万物,本象地而属土。土煖则气行而燥,土寒则气凝而湿,土燥则实,土湿则滑,此天地间不易之至理。黄连之苦寒若此,所以过服芩,连者,无不败脾,此其湿滑,亦自明显易见。独因陶弘景＜别录＞中有调胃厚肠之一言,而刘河间复证之曰:诸苦寒药多泄,惟黄连,黄檗性冷而燥。因致后世视为奇见,无不谓黄连性燥而厚肠胃,凡治泻痢者,开手便是黄连,不知黄连,黄檗之燥,于何见之?乌呼!一言之谬,流染若此,难洗若此,悖理惑人,莫此为甚。虽曰黄连治痢亦有效者,然必其素禀阳脏,或多纵口腹,湿热为痢者,乃其所宜。且凡以纵肆不节而血气正强者,即或误用,未必杀人,久之邪去亦必渐愈,而归功黄连,何不可也。此外则凡以元气素弱,伤脾患痢,或本无火邪而寒湿动脾者,其病极多,若妄用黄连,则脾肾日败,百无一生。凡患痢而死者,率由此类,可不寒心。余为此言,而人有未必信者,多以苦燥二字有未明耳,故余于＜传忠录＞辨河间条中,复详言苦味之理,以俟卫生仁者再为赞正,庶是非得明,而民生有攸赖矣。道书言服黄连犯猪肉,令人泄泻。
本草	山草部		三八	胡黄连	味大苦,大寒。其性味功用,大似黄连。能凉肝明目,治骨蒸劳热,三消,吐血血,五心烦热,疗妇人胎热,虚惊热痢,及小儿疳热惊痫。浸人乳点目甚良。
本草	山草部		三九	知母	味苦,寒,阴也。其性沉中有浮,浮则入手太阴,手少阴,沉则入足阳明,足厥阴,足少阴也。故其在上,则能清肺止渴,却头痛,润心肺,解虚烦喘嗽,吐血衄血,去喉中腥臭。在中则能退胃火,平消瘅。在下则能利小水,润大便,去膀胱肝肾湿热,腰脚肿痛,并治劳瘵内热,退阴火,解热淋崩浊。古书言知母佐黄檗,滋阴降火,有金水相生之义,盖谓黄檗能制膀胱命门阴中之火,知母能消肺金制肾水化源之火,去火可以保阴,是即所谓滋阴也,故洁古,东垣皆以为滋阴降火之要药。继自丹溪而后,则皆用以为补阴,诚大谬矣。夫知母以沉寒之性,本无生气,用以清火则可,用以补阴则何补之有?第其阴柔巽顺,似乎有德,倘元气既亏,犹欲借此以望补益,是亦犹小人在朝,而国家元气日受其削,有阴移焉而莫之觉者,是不可不见之真而辨之早也。
本草	山草部		四十	龙胆草	味大苦,大寒。阴也,沉也,乃足厥阴,少阳之正药。大能泻火,但引以佐使,则诸火皆治。故能退骨蒸疳热,除心火惊痫狂躁;胃火烦热黄疸,咽喉肿痛;肝肾膀胱伏火,小水淋闭,血热泻痢;下焦湿热痈肿,疮毒疼痛;妇人血热崩淋;小儿热疳客忤,去目黄睛赤肿痛,杀蛊毒肠胃诸虫,及风热盗汗。凡肝肾有余之火,皆其所宜。
本草	隰草部		四一	地黄	生地黄,味苦甘,气凉。气薄味厚,沉也,阴也。鲜者更凉,干者微凉。能生血补血,凉心火,退血热,去烦躁骨蒸,热痢下血,止呕血血,脾中湿热,或妇人血热而经枯,或上下三消而热渴。总之其性颇凉,若脾胃有寒者,用宜斟酌。熟地黄,味甘微苦,味厚气薄,沉也,阴中有阳。＜本草＞言其入手足厥,少阴经,大补血衰,滋培肾水,填骨髓,益真阴,专补肾中元气,兼疗藏血之经。此虽泛得其概,亦岂足以尽是之妙。夫地黄产于中州沃土之乡,得土气之最厚者也。其色黄,土之色也。其味甘,土之味也。得土之气,而曰非太阴,阳明之药,吾弗信也。惟是生者性凉,脾胃喜煖,故脾阳不足者,所当慎用。至若熟则性平,禀至阴之德,气味纯静,故能补五脏之真阴,而又于多血之脏为最要,得非脾胃经药耶?且夫人之所以有生者,气与血耳,气主阳而动,血主阴而静。补气以人参为主,而耆术但可为之佐;补血以熟地为主,而芎,归但可为之佐。然在耆,术,芎,归,则又有所当避,而人参,熟地,则气血之必不可无。故凡诸经之阳气虚者,非人参不可;诸经之阴血虚者,非熟地不可。人参有健运之功,熟地禀静顺之德。此熟地之与人参,一阴一阳,相为表里,一形一气,互主生成,性味中正,无逾于此,诚有不可假借而更代者矣。凡诸真阴亏损者,有为发热,为头疼,为焦渴,为喉痺,为嗽痰,为喘气,或脾肾寒逆为呕吐,或虚火载血于口鼻,或水泛于皮肤,或阴虚而泄利,或阳浮而狂躁,或阴脱而仆地。阴虚而神散者,非熟地之守不足以聚之;阴虚而火升者,非熟地之重不足以降之;阴虚而躁动者,非熟地之静不足以镇之;阴虚而刚急者,非熟地之甘不足以缓之。阴虚而水邪泛滥者,舍熟地何以自制?阴虚而真气散失者,舍熟地何以归源?阴虚而精血俱损,脂膏残薄者,舍熟地何以厚肠胃?且犹有最玄最妙者,则熟地兼散剂方能发汗,何也?以汗化于血,而无阴不作汗也。熟地兼温剂始能回阳,何也?以阳生于下,而无复不成干也。然而阳性速,故人参少用亦可成功;阴性缓,熟地非多难以奏效。而今人有畏其滞腻者,则崔氏何以用肾气丸而治痰浮?有畏其滑湿者,则仲景何以用八味丸而医肾泄?有谓阳能生阴,阴不能生阳者,则阴阳之理,原自互根,彼此相须,缺一不可,无阳则阴无以生,无阴则阳无以化,故＜内经＞曰:精化为气,得非阴亦生阳乎?孰谓阳之能生,而阴之不能长也。又若制用之法,有用姜汁拌炒者,则必有中寒兼呕而后可;有用砂仁制者,则必有胀满不行而后可;有用酒拌炒者,则必有经络壅滞而后可。使无此数者,而必欲强用制法,是不知用熟地者正欲用其静重之妙,而反为散动以乱其性,何异画蛇而添足。今人之即欲用之补阴,而必兼以渗利,则焉知补阴不利水,利水不补阴,而补阴之法不宜渗。即有用之补血,而复疑其滞腻,则焉知血虚如燥土,旱极望云霓,而枯竭之阳极喜滋。设不明此,则少用之尚欲兼之以利,又孰敢单用之而任之以多?单用而多且不敢,又孰敢再助以甘而尽其所长?是又何异因咽而废食也。嗟,嗟!熟地之功,其不申于时用者久矣,其有不可以笔楮尽者尚多也,予今特表而出之,尚祈明者之自悟焉。
本草	隰草部		四二	牛膝	味苦甘,气微凉,性降而滑,阴也。忌牛肉。酒渍,咀。走十二经络,助一身元气。主手足血热痿痺,血燥拘挛;通膀胱涩秘,大肠干结;补髓填精,益阴活血;治腰膝酸疼,滋须发枯白。其性下走如奔,故能通经闭,破血症,引诸药下降。同麝香用,堕胎尤速。凡脏寒便滑,下元不固者,当忌用之。
本草	隰草部		四三	麦门冬	味甘微苦,性微寒,降也,阳中阴也。去心用,恐令人烦。其味甘多苦少,故上行心肺,补上焦之津液,清胸膈之渴烦,解火炎之呕吐,退血燥之虚热;益精滋阴,泽肌润结;肺痿肺痈,欬唾血;经枯乳汁不行,肺干欬嗽不绝;降火清心,消痰补怯。复脉须仗人参,便滑中寒者勿设。
本草	隰草部		四四	续断	川者色灰黑,尖瘦多芦,形如鸡脚,皮断而皱者是。味苦而涩,苦重涩轻,气微凉。他产者,味甘微辛涩少。用川者良。凡用此者,用其苦涩。其味苦而重,故能入血分,调血脉,消肿毒乳痈,瘰?痔?,治金损跌伤,续筋骨血脉。其味涩,故能止吐血血,崩淋胎漏,便血尿血,调血痢,缩小便,止遗精带浊。佐之以甘,如甘草,地黄,人参,山药之类,其效尤捷。
本草	隰草部		四五	蜀葵子	味甘性寒。能利小水,通淋闭,消水肿,润大肠,催生落胎,通乳汁,亦治一切疮疥,并瘢疵赤靥。苗叶可作菜茹,古以葵为五菜之主,今不复用之矣。黄葵花,性滑利,与蜀葵大同。若治诸恶脓水久不瘥者,用花为末,傅之即愈,为疮家要药。浸油可涂汤火疮。
本草	隰草部		四六	车前子	即芣苡,味甘微咸,气寒,入膀胱,肝经。通尿管热淋涩痛,驱风热目赤翳膜;利水能除湿痺,性滑极善催生;兼治湿热泻痢,亦去心胸烦热。根叶,生捣汁饮,治一切尿血血热痢,尤逐气癃利水。
本草	隰草部		四七	白蒺藜	味苦微辛微甘,微凉。能破症瘕结聚,止遗溺泄精,疗肺痿肺痈,翳膜目赤,除喉痺癣疥痔?癜风,通身湿烂恶疮;乳岩带下俱宜,催生止烦亦用;凉血养血,亦善补阴。用补宜炒熟去刺,用凉宜连刺生擣,去风解毒,白者最良。沙苑蒺藜性亦大同。若用固精补肾,止遗沥尿血,缩小便,止烦渴,去燥热,则亦可用此。
本草	隰草部		四八	红花	味甘微苦微辛,气微凉,阴中微阳。惟入血脉,多用女科。少用可活血引经,多用能破血通瘀。可下死胎,亦疗血晕,达痘疮血热难出,散斑疹血滞不消;润燥活血,止痛通经,亦消肿毒。
本草	隰草部		四九	紫菀	味苦平微辛。辛能入肺，苦能降气，故治欬嗽上气痰喘。惟肺实气壅，或火邪刑金而致欬唾脓血者，乃可用之。若以劳伤肺肾，水亏金燥而欬喘失血者，则非所宜。观陶氏＜别录＞谓其补不足，治五劳体虚，其亦言之过也。
本草	隰草部		五十	甘菊花	白菊花根善利水,捣汁和酒服之,大治癃闭,味甘色黄者,能养血散风,去头目风热,眩晕疼痛,目中翳膜,及遍身游风风疹。作枕明目,叶亦可用。味苦者性凉,能解血中郁热,清头目,去风热眼目肿痛流泪。根叶辛香,能消痈毒,止疼痛。
本草	隰草部		五一	野菊花	一名苦薏。根叶茎花皆可同用。味苦辛。大能散火散气,消痈毒疔肿瘰?,眼目热痛,亦破妇人瘀血。孙氏治痈毒方,用野菊连根叶捣烂酒煎,热服取汗,以渣敷之;或同苍耳捣汁,以热酒冲服。冬月用干者煎服,或为末酒服亦可。
本草	隰草部		五二	豨莶	味苦,气微寒,有小毒。此物气味颇峻,善逐风湿诸毒。用蜜酒层层和洒,九蒸九暴,蜜丸,空心酒吞,多寡随宜。善治中风口眼歪邪,除湿痺腰脚痿痛麻木。生者酒煎,逐破伤风危急如神。散撒麻疔恶毒,恶疮浮肿,虎伤狗咬,蜘蛛虫毒,或捣烂封之,或煎汤,或散敷并良。其扫荡功力若此,似于元气虚者非利。
本草	隰草部		五三	益母草	子名茺蔚,味微苦微辛,微寒,性滑而利。善调女人胎产诸证,故有益母之号。能去死胎,滑生胎,活血凉血行血,故能治产难胎衣不下,子死腹中,及经脉不调,崩中漏下,尿血泻血瘀血等证。然惟血热血滞,及胎产艰涩者宜之,若血气素虚兼寒,及滑陷不固者,皆非所宜,不得以其益母之名,谓妇人所必用也。盖用其滑利之性则可,求其补益之功则未也。＜本草＞言其久服益精轻身,诚不足信。此外如退浮肿,下水气,及打扑瘀血,通大小便之类,皆以其能利也。若治疔肿乳痈,丹毒恶毒,则可捣汁饮之,其渣亦可敷贴。子名茺蔚,功用略同,但子味微甘,稍温,故能凉血补血,亦益阴气明目。
本草	隰草部		五四	瞿麦	味苦,微寒,降也,性滑利。能通小便,降阴火,除五淋,利血脉。兼凉药亦消眼目肿痛,兼血药则能通经破血下胎。凡下焦湿热疼痛诸痛,皆可用之。
本草	隰草部		五五	茵陈	味苦微辛,气微寒,阴中微阳,入足太阳经。用此者,用其利湿逐热,故能通关节,解热滞,疗天行时疾,热狂头痛,利小水。专治黄疸,宜佐栀子。黄而湿者多肿,再加渗利;黄而燥者干涩,再加凉润。只有阴黄一证,因以中寒不运,此非所宜。又解伤寒瘴疟火热,散热痰风热疼痛。湿热为痢,尤其所宜。
本草	隰草部		五六	青蒿	味苦微辛，性寒，阴中有阳，降中有散。主肝肾三焦血分之病，疗阴火伏留骨节，故善治骨蒸劳热，尸疰鬼气，降火滋阴，润颜色，长毛发，治疟疾寒热，杀虫毒，及恶疮湿疥。生捣可傅金疮，止血止痛。
本草	隰草部		五七	款冬花	味微甘微辛而温,其气浮,阳也,入手太阴经。能温肺气,故疗欬嗽,及肺痈肺痿欬唾脓血。寇宗奭曰:有人病嗽多日,或教以燃款冬花三两于无风处,以笔管吸其烟,满口则咽之,数日果效。
本草	隰草部		五八	麻黄	味微苦微涩,气温而辛,升也,阳也。此以轻扬之味,而兼辛温之性,故善达肌表,走经络,大能表散风邪,祛除寒毒,一应瘟疫疟疾,瘴气山岚,凡足三阳表实之证,必宜用之。苦寒邪深入少阴,厥阴筋骨之间,非用麻黄,官桂不能逐也。但用此之法,自有微妙,则在佐使之间,或兼气药以助力,可得卫中之汗;或兼血药以助液,可得营中之汗;或兼温药之助阳,可逐阴凝之寒毒;或兼寒药以助阴,可解炎热之瘟邪。此实伤寒阴疟家第一要药,故仲景诸方以此为首,实千古之独得者也。今见后人多有畏之为毒药而不敢用,又有谓夏月不宜用麻黄者,皆不达可哂也。虽在李氏有云:若过发则汗多亡阳,若自汗表虚之人用之则脱人元气,是皆过用及误用而然。若阴邪深入,则无论冬夏,皆所最宜,又何过之有?此外如手太阴之风寒欬嗽,手少阴之风热斑疹,足少阴之风水肿胀,足厥阴之风痛目痛,凡宜用散者,惟斯为最。然柴胡,麻黄俱为散邪要药,但阳邪宜柴胡,阴邪宜麻黄,不可不察也。制用之法,须折去粗根,入滚汤中煮三五沸,以竹片掠去浮沫,晒干用之。不尔,令人动烦。麻黄根,味甘,平,微苦微涩。用甘敛药煎服,可以止汗。同牡蛎粉,米粉,或用旧蕉扇杵末,等分,以生绢袋盛贮,用扑盗汗或夏月多汗,用之俱佳。
本草	隰草部		五九	萱草	一名忘忧,一名宜男,一名鹿?。萱草者,＜诗＞作谖草。凡树此玩此者,可解忧思,故名忘忧。烹食其苗,气味如?,而鹿喜食之,故名鹿?。妇人佩其花则生男,故名宜男。花叶气味甘而微凉,故能去湿热,利小便赤涩,除烦渴酒湿黄疸;安五脏,利胸膈,令人和悦,亦能明目。根,治沙淋带浊,利水气,解酒疸,宜捣汁服之。治吐血血,研汁一大盏,和姜汁细细呷之。治吹乳,乳痈肿痛,须擂酒服,以渣封之。
本草	隰草部		六十	连翘	味苦微辛，气微寒，气味俱薄，轻清而浮，升也，阳中有阴。入手少阴，手足少阳，阳明。泻心经客热，降脾胃湿热，去寸白，蚘虫，通月水五淋。以其味苦而轻，故善达肌表，散鼠痿，瘰?，瘿瘤，结热，蛊毒，痈毒，斑疹，治疮疖，止痛消肿排脓，疮家号为圣丹。以其辛而能散，故又走经络，通血凝，气滞结聚，所不可无。
本草	隰草部		六一	旋覆花	味苦甘微辛，阴也，降也，乃手太阴肺经，手阳明大肠经药。开结气，降痰涎，通水道，消肿满，凡气壅湿热者宜之。但其性在走散，故凡见大肠不实，及气虚阳衰之人，皆所忌用。
本草	隰草部		六二	鼠粘子	一名牛蒡子，一名大力子。味苦辛，降中有升。治风毒斑疹诸?，散疮疡肿毒喉痺，及腰膝凝寒痺滞之气，以其善走十二经而解中有散也。
本草	隰草部		六三	决明	味微苦微甘，性平微凉，力薄。治肝热风眼，赤而多泪，及肝火目昏，可为佐使，惟多服久服，方可得效。或作枕用，治头风，明目，其功胜于黑豆。
本草	隰草部		六四	葶苈	味苦,大寒,沉也,阴也,气味俱厚,有毒。善逐水气,不减大黄,但大黄能泄血闭,葶苈能泄气闭,气行而水自行也。若肺中水气膹满胀急者,非此不能除。然性急利甚,凡涉气虚者,不可轻用。＜淮南子＞曰:大戟去水,葶苈愈胀,用之不慎,乃反成病,即此谓也。第此有甜苦二种,虽曰为甜,然亦非真甜,但稍淡耳,稍淡者,其性亦稍缓。
本草	隰草部		六五	夏枯草	味微苦微辛,气浮而升,阴中阳也。善解肝气,养肝血,故能散结开郁,大治瘰?鼠痿,乳痈瘿气,并治头疮目疾。楼全善云:夏枯草治目珠痛,至夜则甚者,神效;或用苦药点眼反甚者,亦神效。一男子目珠痛,至夜则重,用黄连点之更甚,诸药不效,乃用夏枯草二两,香附二两,甘草四钱,为末,每服一钱半,清茶调服,下咽即疼减,至四五服,良愈也。
本草	隰草部		六六	苍耳子	一名羊负来,味苦微甘。治头风寒痛,风湿周痺,四肢拘挛;去风明目,养血,暖腰膝,及瘰?疮疥,亦治鼻渊。宜炒熟为末,白汤点眼一二钱,久之乃效。忌猪肉,马肉。
本草	隰草部		六七	漏芦	味微咸,性寒,有小毒。主热毒恶疮,瘰?乳痈痔漏,排脓长肉,止金疮血出,亦下乳汁,通经脉,消赤眼,利小便,止尿血肠风,淋沥遗溺,及小儿壮热。疗跌扑损伤,可续筋骨。
本草	隰草部		六八	刘寄奴	味苦,性温。能破瘀血,活新血,通妇人经脉,产后余血,损伤瘀血,下气,止心腹痛,及小便去血,俱可为散,或茶或酒调服。捣敷金疮出血不止,其效尤捷。用治汤火伤大效,但为末掺之。
本草	隰草部		六九	萹蓄	味苦涩。利钇便,除黄疸,杀三虫,去下部湿热浸淫阴蚀,疮疥痔漏。煮汁饮之,疗小儿蚘虫上攻心腹作痛大效。有＜海上歌＞云:心头急痛不能当,我有仙人海上方。萹蓄醋煎通口咽,管教时刻即安康。
本草	隰草部		七十	青葙子	野鸡冠子也，味微苦，微寒。能清肝火血热，故治赤眼，退赤障，消翳肿，镇肝明耳目，亦去风湿恶疮疥癞。
本草	隰草部		七一	艾	味微苦,气辛,生用微温,熟用微热。能通十二经,而尤为肝脾肾之药。善于温中逐冷除湿,行血中之气,气中之滞,凡妇人血气寒滞者,最宜用之。故能安胎,止心腹痛,治带下血崩,煖腰膝,止吐血,下痢,辟风寒寒湿瘴疟,霍乱转筋,及一切冷气鬼气,杀蚘虫并下部疮。或生用捣汁,或熟用煎汤;或用灸百病,或炒热敷熨,可通经络;或袋盛包裹,可温脐膝,表里生熟,俱有所宜。
本草	隰草部		七二	佛耳草	一名鼠?草。味微酸,性温。大温肺气,止寒嗽,散痰气,解风寒寒热,亦止泄泻。铺艾卷作烟筒,用熏久嗽尤效。
本草	隰草部		七三	蓝靛	蓝叶气味苦寒微甘。善解百虫百药毒,及治天行瘟疫,热毒发狂,风热斑疹,痈疡肿痛,除烦渴,止鼻吐血,杀疳蚀,金疮箭毒。凡以热兼毒者,皆宜捣汁用之。靛青,乃蓝与石灰所成,性与蓝叶稍异,其杀虫止血,傅诸热毒热疮之功,似有胜于蓝叶者。青黛,味微咸而寒,性与靛青大同。解诸热毒虫毒,金疮热疮,或干掺,或以水调敷。若治诸热疮毒,或用马齿苋加青黛同捣傅之。若治天行头痛,瘟疫热毒,及小儿诸热,惊痫发热,并宜水研服之。
本草	隰草部		七四	木贼	味微苦微甘,性温而升,阳也。性亚麻黄,故能发汗解肌,治伤寒疟疾,去风湿,散火邪,疗目疾,退翳障,止肠风下血下痢,及妇人崩中带漏,月水不调,亦治风湿疝痛,大肠脱肛。
本草	隰草部		七五	王不留行	一名金盏银台。味苦,平,性滑利,乃阳明冲任血海药也。治风毒,通血脉,疗妇人难产及经滞不调,下乳汁,利小便,除风湿痺痛,止心烦鼻,发背痈疽疮?,游风风疹,出竹木刺,及金疮止血,亦能定痛。
本草	隰草部		七六	海金沙	此草出黔中，七月收其全科，晒干，以杖击之，则细沙自茎叶中落。味甘性寒，乃小肠膀胱血分药也。善通利水道，解郁热湿热，及伤寒热狂，小便癃闭肿满，热淋膏浊，血淋石淋，茎中疼痛。解诸热毒。或丸或散皆可用。
本草	隰草部		七七	灯心草	味淡性平。能通水道涩结癃闭,治五淋,泻肺热,降心火,除水肿,止血,通阴气,散肿止渴。但用败席煮服更良。若治喉痺,宜烧灯草灰吹之。若治下疳疮,亦用烧灰,加轻粉,麝香为末掺之。
本草	隰草部		又七七	烟	味辛气温,性微热,升也,阳也。烧烟吸之,大能醉人,用时惟吸一口或二口,若多吸之,令人醉倒,久而后苏,甚者以冷水一口解之即醒;若见烦闷,但用白糖解之即安,亦奇物也。吸时须开喉长吸咽下,令其直达下焦。其气上行则能温心肺,下行则能温肝脾肾,服后能使通身温煖微汗,元阳陡壮。用以治表,善逐一切阴邪寒毒,山岚瘴气,风湿邪闭腠理,筋骨疼痛,诚顷刻取效之神剂也。用以治里,善壮胃气,进饮食,祛阴浊寒滞,消膨胀宿食,止呕哕霍乱,除积聚诸虫,解郁结,止疼痛,行气停血瘀,举下陷后坠,通达三焦,立刻见效。此物自古未闻也,近自我明万历时始出于闽广之间,自后吴楚间皆种植之矣,然总不若闽中者,色微黄,质细,名为金丝烟者,力强气胜为优也。求其习服之始,则向以征滇之役,师旅深入瘴地,无不染病,独一营安然无恙,问其所以,则众皆服烟,由是遍传,而今则西南一方,无分老幼,朝夕不能间矣。予初得此物,亦甚疑贰,及习服数次,乃悉其功用之捷有如是者,因著性于此。然此物性属纯阳,善行善散,惟阴滞者用之如神,若阳盛气越而多躁多火,及气虚短而多汗者,皆不宜用。或疑其能顷刻醉人,性必有毒,今彼处习服既久,初未闻其妨人者,抑又何耶?盖其阳气强猛,人不能胜,故下咽即醉,既能散邪,亦必耗气,理固然也。然烟气易散,而人气随复,阳性留中,旋亦生气,此其耗中有补,故人多喜服而未见其损者以此。后槟榔条中有说,当与此参阅。
本草	芳草部		七八	当归	味甘辛,气温。气轻味重,可升可降,阴中有阳。其味甘而重,故专能补血;其气轻而辛,故又能行血。补中有动,行中有补,诚血中之气药,亦血中之圣药也。头止血上行,身养血中守,尾破血下流,全活血不走。大约佐之以补则补,故能养营养血,补气生精,安五脏,强形体,益神志,凡有形虚损之病,无所不宜;佐之以攻则通,故能祛痛通便,利筋骨,治拘挛瘫痪燥涩等证。营虚而表不解者,佐以柴,葛,麻,桂等剂,大能散表;卫热而表不敛者,佐以六黄之类,又能固表。惟其气辛而动,故欲其静者当避之;性滑善行,大便不固者当避之。凡阴中火盛者,当归能动血,亦非所宜;阴中阳虚者,当归能养血,乃不可少;若血滞而为痢者,正所当用。其要在动,滑两字。若妇人经期血滞,临产催生,及产后儿枕作痛,俱当以此为君。小儿痘疹惊痫,凡属营虚者,必不可少。
本草	芳草部		七九	川芎	味辛微甘,气温,升也,阳也。其性善散,又走肝经,气中之血药也。反藜芦。畏硝石,滑石,黄连者,以其沉寒而制其升散之性也。芎,归俱属血药,而芎之散动尤甚于归,故能散风寒,治头痛,破瘀蓄,通血脉,解结气,逐疼痛,排脓消肿,逐血通经。同细辛煎服,治金疮作痛。同陈艾煎服,验胎孕有无。三四月后,服此微动者,胎也。以其气升,故兼理崩漏眩运;以其甘少,故散则有余,补则不足。惟风寒之头痛,极宜用之,若三阳火壅于上而痛者,得升反甚。今人不明升降,而但知川芎治头痛,谬亦甚矣。多服久服,令人走散真气,能致暴亡,用者识之。
本草	芳草部		八十	芍药	反藜芦,味微苦微甘略酸,性颇寒。气薄于味,敛降多而升散少,阴也。有小毒。白者味甘,补性多。赤者味苦,泻性多。生者更凉,酒炒微平。其性沉阴,故入血分,补血热之虚,泻肝火之实,固腠理,止热泻,消痈肿,利小便,除眼疼,退虚热,缓三消。诸证于因热而致者为宜,若脾气寒而痞满难化者忌用。止血虚之腹痛,敛血虚之发热。白者安胎热不宁,赤者能通经破血。此物乃补药中之稍寒者,非若极苦大寒之比。若谓其白色属金,恐伤肝木,寒伐生气,产后非宜,则凡白过芍药,寒过芍药者,又将何如?如仲景黑神散,芍药汤之类,非皆产后要药耶?用者还当详审。若产后血热而阴气散失者,正当用之,不必疑也。
本草	芳草部		八一	丹皮	味辛苦,气微凉,气味俱轻,阴中阳也。赤者行性多,白者行性缓,入足少阴及手厥阴经。忌葫蒜。凉骨蒸无汗,散吐瘀血,除产后血滞寒热,祛肠胃蓄血症坚,仍定神志,通月水,治惊搐风痫,疗痈肿住痛。总之,性味和缓,原无补性,但其微凉而辛,能和血凉血生血,除烦热,善行血滞,滞去而郁热自解,故亦退热。用此者,用其行血滞而不峻。
本草	芳草部		八二	白豆蔻	味辛，气温，味薄气厚，阳也。入脾肺两经，别有清爽之气。散胸中冷滞，温胃口止疼，除呕逆翻胃，消宿食膨胀，治噎膈，除疟疾，解酒毒，祛秽恶，能退翳膜，亦消痰气。欲其速效，嚼咽甚良，或为散亦妙。
本草	芳草部		八三	肉豆蔻	味苦辛而涩,性温。理脾胃虚冷,谷食不消;治大肠虚冷,滑泄不止。以其气香而辛,故能行滞止痛,和腹胀,治霍乱,调中下气,开胃进食,解酒毒,化痰饮,温胃逐虫,辟诸恶气,疗小儿胃寒伤乳吐泻。以其能固大肠,肠既固则元气不走,脾气自健,故曰理脾胃虚冷,而实非能补虚也。?包煨熟用,或剉如豆大,以干?拌炒熟,去?用之尤妙,盖但欲去其油而用其熟耳。
本草	芳草部		八四	草果	亦名草豆蔻。味辛,性温热,阳也,浮也,入足太阴,阳明。能破滞气,除寒气,消食,疗心腹疼痛,解酒毒,治瘴疠寒疟,伤暑呕吐,泻痢胀满,反胃吐酸,开痰饮积聚噎膈,杀鱼肉毒,开郁燥湿,辟除口臭,及妇人恶阻气逆带浊。此有二种,惟建宁所产,辛香气和者佳。宜以?裹微火煨熟用之,或?拌炒熟亦可。滇广者气辛而臭,大能损人元气。
本草	芳草部		八五	破故纸	味苦辛,气大温,性燥而降。能固下元,暖水脏,治下焦无火,精滑带浊,诸冷顽痺,脾肾虚寒而为溏泄下痢。以其煖肾固精,所以能疗腰膝酸疼,阴冷囊湿,缩小便,煖命门小腹,止腹中疼痛肾泄。以其性降,所以能纳气定喘。惟其气辛而降,所以气虚气短,及有烦渴眩运者,当少避之,即不得已,用于丸中可也。忌羊肉,芸苔。
本草	芳草部		八六	木香	味苦辛,性温。气味俱厚,能升能降,阳中有阴。行肝脾肺气滞如神,止心腹?气痛甚捷。和胃气,止吐泻霍乱;散冷气,除胀疼呃逆。治热痢可佐芩,连,固大肠火煨方用。顺其气,症积恶逆自除;调其气,安胎月经亦用。亦治疫疠温疟,亦杀蛊毒鬼精。若下焦气逆诸病,亦可缩小便,亦能通秘结,亦能止气逆之动血,亦能消气逆之痈肿。
本草	芳草部		八七	藿香	味辛微甘,气温。气味俱薄,阳也,可升可降。此物香甜不峻,善快脾顺气,开胃口,宽胸膈,进饮食,止霍乱呕吐,理肺化滞。加乌药等剂,亦能健脾;入四君同煎,能除口臭。亦疗水肿,亦解酒秽。
本草	芳草部		八八	香附	味苦辛微甘,气温。气味俱厚,阳中有阴,血中气药也。专入肝胆二经,兼行诸经之气。用此者,用其行气血之滞。童便炒,欲其下行;醋炒,则理气痛。开六郁,散寒邪,利三焦,行结滞,消饮食痰涎,痞满腹胀,胕肿脚气,止心腹肢体头目齿耳诸痛,疗霍乱吐逆,气滞泄泻,及吐血下血尿血,妇人崩中带下,经脉不调,胎前产后气逆诸病。因能解郁,故曰妇人之要药。然其味辛而动,若阴虚躁热而汗出血失者,概谓其要,则大误矣。此外,凡痈疽瘰?疮疡,但气滞不行者,皆宜用之为要药。
本草	芳草部		八九	砂仁	味辛微苦,气温。和脾行气,消食逐寒,除霍乱,止恶心。消胀满,安气滞之胎;却腹痛,治脏寒之泻。止小便泄痢,快胸膈开痰。平气逆欬嗽,口齿浮热;止女子崩中,鬼气奔豚。欲其温暖,须用炒研。入肺肾膀胱,各随使引。亦善消化铜铁骨哽。
本草	芳草部		九十	紫苏	味辛,气温。气味香窜者佳。用此者,用其温散。解肌发汗,祛风寒甚捷;开胃下食,治胀满亦佳。顺气宜用,口臭亦辟,除霍乱转筋,祛脚气,通大小肠,消痰利肺,止痛温中,安胎定喘,解鱼蟹毒,治蛇犬伤。或作羹,或生食俱可。梗,能顺气,其性缓,体虚者可用。子,性润而降,能润大便,消痰喘,除五膈,定霍乱,顺气滞。
本草	芳草部		九一	薄荷	味辛微苦,气微凉。气味俱轻,升也,阳也。其性凉散,通关节,利九窍,乃手厥阴,太阴经药。清六阳会首,散一切毒风,治伤寒头痛寒热,发毒汗,疗头风脑痛,清头目咽喉口齿风热诸病,除心腹恶气胀满霍乱,下气消食痰,辟邪气秽恶,引诸药入营卫,开小儿之风涎,亦治瘰?痈肿疮疥风瘙瘾疹。作菜食之除口气,擣汁含漱,去舌胎语涩,揉叶塞鼻止血。亦治蜂螫蛇伤。病新痊者忌用,恐其泄汗亡阳。
本草	芳草部		九二	荆芥	味辛苦,气温。气厚味薄,浮而升,阳也。用此者,用其辛散调血,能解肌发表,退寒热,清头目,利咽喉,破结气,消饮食,通血脉,行瘀滞,助脾胃,辟诸邪毒气,醒酒逐湿,疗头痛头旋,脊背疼痛,手足筋急,痺脚气,筋骨烦疼,风湿疝气,止下血血痢,崩淋带浊。若产后中风强直,宜研末酒服甚妙。擣烂醋调,傅疔疮肿毒最佳,亦鼠?,瘰?,血风,疮疥必用之要药。
本草	芳草部		九三	白芷	味辛,气温。气厚味轻,升也,阳也。其性温散败毒,逐阳明经风寒邪热,止头痛头风头眩,目痛目痒泪出,散肺经风寒,皮肤斑疹燥痒,治鼻鼽鼻渊,齿痛眉棱骨痛,大肠风秘,肠风尿血。其气辛香达表,故治疮疡排脓止痒定痛,托痈宜肺痈瘰?痔?,长肉生肌。炒黑用之,提女人血崩,漏下赤白,血闭阴肿。欲去斑,宜以生用,可作面脂。亦治蛇伤砒毒,金疮伤损。
本草	芳草部		九四	香薷	味苦辛,气寒。气轻,能升能降。散暑热霍乱,中脘绞痛,小便涩难,清肺热,降胃火,除躁烦,解郁滞。为末水服,可止鼻。煮汁顿饮,可除风热转筋,去口臭。湿热水肿者可消,中寒阴脏者须避之。
本草	芳草部		九五	益智	气味辛温。能调诸气,辟寒气,治客寒犯胃,煖胃和中,去心腹气滞疼痛,理下焦虚寒,温肾气,治遗精余沥梦泄,赤白带浊。及夜多小便者,取二十余枚,研碎,入盐少许,同煎服之,有奇验。此行阳退阴之药,凡脾寒不能进食,及三焦命门阳气衰弱者皆宜之。然其行性多,补性少,必兼补剂用之斯善。若单服多服,未免过于散气。
本草	芳草部		九六	郁金	味苦辛,气温。善下气,破恶血,去血积,止吐血血,血淋尿血,及失心癫狂蛊毒。单用治妇人冷气血积,结聚气滞,心腹疼痛,及产后败血冲心欲死,或散或丸,或以韭汁,姜汁,童便,井花水俱可,随宜调服。若治痔漏肿痛,宜水调敷之。耳内肿痛,宜水调灌入,少顷倾出即可愈。
本草	芳草部		九七	姜黄	味苦辛,性热。善下气破血,除心腹气结气胀,冷气食积疼痛,亦治症瘕血块,通月经,产后败血攻心,及扑损瘀血,祛邪辟恶,散风热,消痈肿。功与郁金稍同,而气味则尤烈。
本草	芳草部		九八	泽兰	味微苦微辛。善清血和血,治吐血血,疗妇人产前产后诸血不调,破宿血,除腹痛,清新血,利关节,通水道,除症瘕,消扑损瘀血,并治金疮痈肿疮脓。用在清和,故为妇人要药。
本草	芳草部		九九	藁本	味甘辛,性温。气厚味薄,升也,阳也。疗诸恶风鬼注,除太阳顶巅头痛,大寒犯脑,痛连齿颊,及鼻面皮肤酒齄刺,风湿泄泻,冷气腰疼,妇人阴中风邪肿痛。此足太阳经风痫雾露瘴疫之要药。
本草	芳草部		一百	荜茇	味辛,大热,阳也,浮也。入手足阳明,亦入肝肾。善温中下气,除胃冷,辟阴寒,疗霍乱心腹疼痛,冷痰呕逆吞酸,及虚寒泻痢肠鸣。其味大辛,须同参,术,归,地诸甘温补剂用之尤效。为末搐鼻,可解偏风头痛;揩齿可杀牙痛牙虫。又牛乳煎治唐太宗气痢方,详列痢疾门。
本草	芳草部		百一	良姜	子名红豆蔻。味辛热，纯阳，浮也。入足太阴阳明。治胃中逆冷，呕吐清水，恶心霍乱，气寒腹痛，解酒毒，消宿食，健脾胃，宽噎膈，除反胃，破冷癖，解瘴疟，疗转筋泻痢。同草豆蔻煎饮，亦治口臭。子名红豆蔻，治用略同。
本草	芳草部		百二	三棱	气味苦平,能行血中之气。善破积气,逐瘀血,消饮食胀满,气滞腹痛,除?癖症瘕,积聚结块,通月水,亦堕胎及产后恶血,扑损瘀血,并治疮肿坚硬。制宜醋浸炒熟入药。此与蓬术稍同,但蓬术峻而此则差缓耳。
本草	芳草部		百三	蓬术	一名蓬莪茂。味苦辛,气温,有小毒。走肝经。善破气中之血,通月经,消瘀血,疗跌扑损伤血滞作痛。在中焦攻饮食气滞不消,胃寒吐酸膨胀;在下焦攻奔豚?癖,冷气积聚,气肿水肿。制宜或酒或醋炒用,或入灰火中煨熟捣切亦可。但其性刚气峻,非有坚顽之积不宜用。
本草	芳草部		百四	蛇床子	味微苦,气辛,性温。乃少阳三焦命门之药。辛能去风,暖能温肾,故可温中下气,和关节,除疼痛,开郁滞,疗阴湿恶疮疥癣,缩小便,去阴汗,止带浊,逐寒疝,漱齿痛。治男子阳痿腰疼,大益阳事;女人阴中肿痛,善暖子宫。男妇阳衰无子,小儿惊痫扑伤俱可服。去皮壳微炒用之。凡治外证瘙痒,肿痛风疮,俱宜煎汤熏洗,亦可为末掺敷,俱宜生用。
本草	蔓草部		百五	天门冬	味苦微甘,气大寒。味厚气薄,沉也,阴也。入肺肾两经,除虚劳内热。其味苦寒,故上定热喘,下去热淋,苦杀三虫,润滋骨髓,解渴除烦,消痰止嗽,降火保肺,退热滋阴,大润血热燥结。虚寒假热,脾肾溏泄最忌。使宜贝母,地黄。去皮去心方用。
本草	蔓草部		百六	兔丝子	味甘辛，气微温。其性能固，入肝脾肾三经。先用甜水淘洗净，浸胀，次用酒渍，煮熟晒干，炒之更炒。补髓添精，助阳固泄，续绝伤，滋消渴，缩小便，止梦溃带浊余沥，煖腰膝寒疼，壮气力筋骨，明目开胃，进食肥肌，禁止鬼交，尤安梦寐。汤液丸散，任意可用，古人不入煎剂，亦一失也。欲止消渴，煎汤任意饮之。
本草	蔓草部		百七	五味子	皮甘肉酸,性平而敛;核仁味辛苦,性温而煖,俱兼咸味,故名五味。入肺,肾二经。南者治风寒欬嗽,北者疗虚损劳伤。整用者用其酸,生津解渴,止泻除烦,疗耗散之肺金,滋不足之肾水,能收敛虚火,亦解除酒毒。敲碎者用其辛温,补元阳,壮筋骨,助命门,止霍乱。但感寒初嗽当忌,恐其敛束不散。肝旺吞酸当忌,恐其助木伤土。
本草	蔓草部		百八	何首乌	味甘涩微苦,阴中有阳,性温。此其甘能补,涩能固,温能养阳。虽曰肝肾之药,然白者入气分,赤者入血分,凡血气所在,则五阴之脏何所不至?故能养血养神助气,壮筋骨,强精髓,黑须发,亦治妇人带浊失血,产后诸虚等疾。第其性效稍缓,暂服若不甚显,必久服之,诚乃延年益寿,滋生助嗣之良剂。至如断疟疾,安久痢,活血治风,疗痈肿瘰?,风湿疮疡,及一切冷气肠风宿疾,总由其温固收敛之功,血气固则真元复,真元复则邪自散也。故唐之李翱著有＜何首乌传＞,即李时珍亦曰此物不寒不燥,功在地黄,门冬之上,诚非诬也。若其制用之法,则有用黑豆层铺,九蒸九晒者;有单用米泔浸三宿,切焙为末而用者;有用壮健人乳拌晒三次,生杵为末而用者。总之,生不如熟,即单用米泔浸透,蒸之极热则善矣,或不必人乳与豆也。服此之后,须忌生萝卜并诸血败血等物。
本草	蔓草部		百九	栝蒌仁	味甘，气寒。气味俱厚，性降而润。能降实热痰涎，开郁结气闭，解消渴，定胀喘，润肺止嗽。但其气味悍劣善动，恶心呕吐，中气虚者不宜用。＜本草＞言其补虚劳，殊为大谬。
本草	蔓草部		百十	天花粉	即栝蒌根。味苦，性寒。气味颇轻，有升有降，阴中有阳。最凉心肺，善解热渴，大降膈上热痰，消乳痈肿毒痔?疮疖，排脓生肌长肉，除跌扑瘀血，通月水，除狂热，去黄疸，润枯燥，善解酒毒，亦通小肠，治肝火疝痛。
本草	蔓草部		百十一	金银花	一名忍冬。味甘，气平，其性微寒。善于化毒，故治痈疽肿毒疮癣，杨梅风湿诸毒，诚为要药。毒未成者能散，毒已成者能溃。但其性缓，用须倍加。或用酒煮服，或捣汁掺酒顿饮，或研烂拌酒厚敷。若治瘰?，上部气分诸毒，用一两许，时常煎服，极效。
本草	蔓草部		百十二	葛根	味甘，气平寒。气轻于味，浮而微降，阳中微阴。用此者，用其凉散，虽善达诸阳经，而阳明为最。以其气轻，故善解表发汗。凡解散之药多辛热，此独凉而甘，故解温热时行疫疾，凡热而兼渴者，此为最良，当以为君而佐以柴，防，甘，桔极妙。尤散郁火，疗头痛，治温疟往来，疮疹未透，解酒除烦，生津止渴，除胃中热狂，杀野葛，巴豆，毒箭，金疮等伤。但其性凉，易于动呕，胃寒者所当慎用。
本草	蔓草部		百十三	茜草	亦名过山龙。味苦甘,气微寒。阴中微阳,血中要药。其味苦,故能行滞血;其性凉,故能止动血。治劳伤吐时来,除虚热漏崩不止,亦通经滞,又疗乳痈,散跌扑血凝瘀聚,解蛊毒败血烂肝,凡诸血热血瘀,并建奇功。若女人经血不通,以一两酒煎服之,一日即通,甚效。若气虚不摄血,及脾寒者勿用。
本草	蔓草部		百十四	土茯苓	一名仙遗粮，味甘淡，性平。能健脾胃，强筋骨，去风湿，利关节，分水道，止泻痢，治拘挛骨痛，疗痈肿喉痺，除周身寒湿恶疮，尤解杨梅疮毒，及轻粉留毒，溃烂疼痛诸证。凡治此者，须忌茶，酒，牛，羊，鸡，鹅，及一应发风动气等物。
本草	蔓草部		百十五	使君子	味甘,气温,有小毒,性善杀虫。治小儿疳积,小便白浊。凡大人小儿有虫病者,但于每月上旬,侵晨空腹食数枚,或即以壳煎汤咽下,次日虫皆死而出也。或云七生七煨食,亦良。或云一岁食一枚。食后忌饮热茶,犯之即作泻。凡小儿食此,亦不宜频而多,大约性滑,多则能伤脾也。李时珍曰:凡杀虫药多是苦辛,惟使君子,榧子甘而杀虫,亦异也。但使君子专杀蚘虫,榧子专杀寸白虫耳。
本草	蔓草部		百十六	牵牛	一名黑丑,味苦辛,热,气雄烈,性急疾,有毒。下气逐水,通大小便,善走气分,通水道,消气实气滞水肿,攻症积,落胎杀虫,泻虫毒,去湿热痰饮,开气秘气结。古方多为散丸,若用救急,亦可佐群药煎服。然大泄元气,凡虚弱之人须忌之。
本草	蔓草部		百十七	防己	味苦，性寒，阴也，降也。去湿热水肿，利大小便，解诸经热壅肿痛，湿热脚气，通九窍热闭，逐膀胱肝肾湿热，及热毒诸疮，湿热生虫等证。
本草	蔓草部		百十八	萆薢	味微甘而淡，气温。能温肾去湿，理阴痿阴寒，失溺白浊，茎中作痛，及四肢瘫痪不随，周身风湿恶疮。性味纯缓，用宜大剂。
本草	蔓草部		百十九	钩藤	味微甘微苦，性微寒。能清手厥阴之火，足厥阴，足少阳之风热，故专理肝风相火之病。凡大人小儿惊痫眩运，斑疹天钓，头旋烦热等证，用之而风静火息，则诸证自除矣。
本草	蔓草部		百二十	山豆根	味大苦,大寒。解诸药热毒,消痈肿疮毒,杀寸白诸虫。含而咽汁,解咽喉痺痛。研末汤服五七分,解内热喘满腹胀。磨汁服,解热厥心痛。研汁涂诸热毒热疮肿痛,及诸虫热毒所伤。
本草	蔓草部		百二一	威灵仙	味微辛微咸,性温,可升可降,阴中阳也。善逐诸风,行气血,走经络,宣通五脏,去腹内冷滞,心膈痰水,症瘕?癖,气块积聚,膀胱宿水,腰膝肢体冷痛,亦疗折伤。此药性利善走,乃治痛风之要药,故崔元亮言其去众风,通十二经脉,朝服暮效。其法采得根,阴干月余,捣末,温酒调服一钱匕,空腹服之;如人本性杀药,可加及六钱,微利两行则减之,病除乃停药。其性甚善,不触诸药,但恶茗及?汤。李时珍曰:威灵仙辛能泄气,咸能泄水,故于风湿痰饮之病,气壮者服之有捷效。其性大抵峻利,久服恐损真气,气弱者亦不可服之。
本草	蔓草部		百二二	马兜铃	味微苦微辛，性寒气薄，阴中微阳。入手太阴肺经。降肺火，清肺气，除热痰欬嗽，喘急不得卧。多用则作吐。凡蛊毒蛇毒于饮食中得之，咽中如有物，咽不下，吐不出者，以此一两煎汤服之，即毒从吐出。若治痔?肿痛，用马兜铃于瓶中烧烟熏病处良。
本草	蔓草部		百二三	青木香	即马兜铃根,亦名土木香,味苦微辛,性寒。有毒,能吐能利,不可多服。煮汁服,可吐蛊毒,鬼疰诸毒。捣末水调,涂疔肿热毒蛇毒,日三四次,立瘥。亦可傅瘙痒秃疮。
本草	蔓草部		百二四	白蔹	味苦，微寒，性敛。取根捣傅痈毒，及面上疮?，刀箭伤，汤火毒。诸疮不敛，生肌止痛，俱宜为末傅之。若为丸散，亦治眼目赤痛，小儿惊痫，妇人阴中肿痛，赤白带下。
本草	蔓草部		百二五	木通	亦名通草。味苦,气寒,沉也,降也。能利九窍,通关节,消浮肿,清火退热,除烦渴黄疸,治耳聋目痛,天行时疾,头痛鼻塞目眩,泻小肠火郁,利膀胱热淋,导痰湿呕哕,消痈肿壅滞,热毒恶疮,排脓止痛,通妇人血热经闭,下乳汁,消乳痈血块,催生下胎。若治小水急数疼痛,小腹虚满,宜加?煎饮。若治喉痺咽痛,宜浓煎含咽。
本草	毒草部		百二六	附子	气味辛甘,腌者大咸,性大热,阳中之阳也。有毒。畏人参,黄耆,甘草,黑豆,绿豆,犀角,童便,乌韭,防风。其性浮中有沉,走而不守。因其善走诸经,故曰与酒同功。能除表里沉寒,厥逆寒噤,温中强阴,煖五脏,回阳气,除呕哕霍乱,反胃噎膈,心腹疼痛,胀满泻痢,肢体拘挛,寒邪湿气,胃寒蚘虫,寒痰寒疝,风湿麻痺,阴疽痈毒,久漏冷疮,格阳喉痺,阳虚二便不通,及妇人经寒不调,小儿慢惊等证。大能引火归源,制伏虚热,善助参,耆成功,尤赞术,地建效。无论表证里证,但脉细无神,气虚无热者,所当急用。故虞搏曰:附子禀雄壮之质,有斩关夺将之气,能引补气药行十二经,以追复散失之元阳;引补血药入血分,以滋养不足之真阴;引发散药开腠理,以驱逐在表之风寒;引温煖药达下焦,以祛除在里之冷湿。吴绶曰:附子乃阴证要药,凡伤寒传变三阴,及中寒夹阴,虽身大热而脉沉者必用之;或厥冷脉沉细者,尤急须用之,有退阴回阳之力,起死回生之功。近世阴证伤寒往往疑似而不敢用,直待阴极阳竭而用,已迟矣。且夹阴伤寒,内外皆阴,舍此不用,将何以救之?此二公之言,皆至言也,不可不察。惟孕妇忌服,下胎甚速。合?涎塞耳,亦可治聋。辨制法:附子制法,稽之古者,则有单用童便煮者,有用姜汁盐水者,有用甘草,黄连者,有数味皆兼而用者,其中宜否,最当详辨。夫附子之性热而刚急,走而不守,土人腌以重盐,故其味咸而性则降。今之所以用之者,正欲用其热性以回元阳,以补脾肾,以行参,耆,熟地等功,若制以黄连,则何以藉其回阳?若制以盐水,则反以助其降性。若制以童便,则必不免于尿气,非惟更助其降,而凡脾气大虚者,极易呕哕,一闻其臭,便动恶心,是药未入口,而先受其害,且其沉降尤速,何以达脾?惟是姜汁一制颇通,第其以辛助辛,似欠和平,若果直中阴寒等证,欲用其热,此法为良;至若常用而欲得其补性者,不必用此。又若煮法,若不浸胀而煮,则其心必不能熟,即浸胀而煮,及其心熟,则边皮已太熟而失其性矣;虽破而为四,煮亦不匀。且煮者必有汁,而汁中所去之性亦已多矣,皆非制之得法者。制法:用甘草不拘,大约酌附子之多寡而用。甘草煎极浓甜汤,先浸数日,剥去皮脐,切为四块,又添浓甘草汤浸二三日,捻之软透,乃咀为片,入锅文火炒至将干,庶得生熟匀等,口嚼尚有辣味,是其度也。若炒太干,则太熟而全无辣味,并其热性全失矣。故制之太过,则但用附子之名耳,效与不效无从验也。其所以必用甘草者,盖以附子之性急,得甘草而后缓;附子之性毒,得甘草而后解;附子之性走,得甘草而后益心脾;附子之性散,得甘草而后调营卫,此无他,亦不过济之以仁而后成其勇耳。若欲急用,以厚纸包裹,沃甘草汤,或煨,或炙,待其柔软,切开,再用纸包频沃,又炙,以熟为度。亦有用?裹而煨者亦通。若果真中阴寒,厥逆将危者,缓不及制,则单用炮附,不必更用他制也。辨毒,附子之性,刚急而热,制用失宜,难云无毒,故欲制之得法。夫天下之制毒者,无妙于火,火之所以能制毒者,以能革物之性。故以气而遇火,则失其气,味而遇火,则失其味,刚者革其刚,柔者失其柔。故制附之法,但用白水煮之极熟,则亦全失辣味,并其热性俱失,形如萝卜可食矣,尚何毒之足虑哉?今制之必用甘草者,盖欲存留其性而柔和其刚耳。今人但知附子之可畏,而不知太熟之无用也。故凡食物之有毒者,但制造极熟,便当无害,即河豚,生蟹之属,诸有病于人者,皆其欠熟而生性之未尽也。故凡食物之有毒者,皆可因此以类推矣。至若药剂之中,有当煆炼而用者,又何以然?夫物之经火煆者,其味皆咸涩,而所以用煆者,非欲去其生刚之性,则欲用其咸涩之味,而留性与不留性,则其中各有宜否,故凡当煆炼而用者,皆可因此以类推矣。又如药之性毒者,何可不避?即如＜本草＞所云某有毒,某无毒,余则甚不然之,而不知无药无毒也。故热者有热毒,寒者有寒毒,若用之不当,凡能病人者,无非毒也。即如家常茶饭,本皆养人之正味,其或过用误用,亦能毒人,而况以偏味偏性之药乎?但毒有大小,用有权宜,此不可不察耳。矧附子之性,虽云有毒,而实无大毒,但制得其法,用得其宜,何毒之有?今之人不知其妙,且并人参,熟地而俱畏之。夫人参,熟地,附子,大黄,实乃药中之四维,病而至于可畏,势非庸庸所济者,非此四物不可,设若逡巡,必误乃事。今人直至必不得已而后用附子,事已无济矣。事无济则反罪之,将附子诚废物乎?嗟夫!人之所以生者,阳气耳,正气耳。人之所以死者,阴气耳,邪气耳。人参,熟地者,治世之良相也;附子,大黄者,乱世之良将也。兵不可久用,故良将用于暂;乱不可忘治,故良相不可缺。矧夫附子虽烈,而其性扶阳,有非硝,黄之比;硝,黄似缓,而其性阴泄,又非桂,附可例。华元化曰:得其阳者生,得其阴者死。＜内经＞曰:门户不要,是仓廪不藏也。得守者生,失守者死。今之人履芒硝,大黄若坦途,视参,附,熟地为蛇蝎,愚耶?知耶?
本草	毒草部		百二七	白附子	味甘辛,大温,有小毒。其性升,能引药势上行。辟头风诸风,冷气心疼,风痰眩晕,带浊,疗小儿惊风痰搐,及面鼻游风,斑风刺,去面痕,可作面脂,亦治疥癣风疮,阴下湿痒,风湿诸病。凡欲入药,炮而用之。
本草	毒草部		百二八	大黄	味苦,气大寒。气味俱厚,阴中之阴,降也。有毒。其性推陈致新,直走不守。夺土郁壅滞,破积聚坚症,疗瘟疫阳狂,除斑黄谵语,涤实痰,导瘀血,通水道,退湿热,开燥结,消痈肿。因有峻烈威风,积垢荡之顷刻。欲速者生用,汤泡便吞;欲缓者熟用,和药煎服。气虚同以人参,名黄龙汤;血虚同以当归,名玉烛散。佐以甘草,桔梗,可缓其行;佐以芒硝,厚朴,益助其锐。用之多寡,酌人实虚,假实误用,与鸩相类。
本草	毒草部		百二九	常山	味大苦,性寒,有毒。攻温疟痰疟,及伤寒寒热,痰结气逆,狂痫癫厥。惟胸腹多滞,邪实气壮而病疟者宜之;若老人弱人,俱当忌用。盖此物性悍,善逐痰饮,得甘草则上行发吐,得大黄则下行发泻也。亦治鬼毒蛊毒,及头项瘰?鼠?。
本草	毒草部		百三十	半夏	味大辛微苦,气温。可升可降,阳中阴也。有毒。其质滑润,其性燥湿降痰,入脾胃胆经。生嚼戟喉,制用生姜。下肺气,开胃健脾,消痰饮痞满,止欬嗽上气,心痛?痛,除呕吐反胃,霍乱转筋,头眩腹胀,不眠气结,痰核肿突,去痰厥头痛,散风闭喉瘖,治脾湿泄泻,溃精带浊,消痈疽肿毒,杀蜈蚣蜂虿虫毒。性能堕胎,孕妇虽忌,然胃不和而呕吐不止,加姜汁微炒,但用无妨。若消渴烦热,及阴虚血证,最忌勿加。李时珍曰:半夏能主痰饮及腹胀者,为其体滑味辛而性温也。滑则能润,辛温能散亦能润,故行湿而通大便,利窍而泄小便,所谓辛走气,能化液,辛以润之是矣。丹溪曰:二陈汤能使大便润而小便长。成聊摄云:半夏辛而散,行水而润肾燥。又＜局方＞用半硫丸治老人虚秘,皆取其滑润也。世俗皆以半夏,南星为性燥,误矣。湿去则土燥,痰涎不生,非二物之性燥也。古方治咽痛喉痺,吐血下血,多用二物,非禁剂也。二物亦能散血,故破伤打扑皆主之。
本草	毒草部		百三一	南星	味苦辛，气温，可升可降，阳中阴也。性烈有毒，姜汁制用。善行脾肺，坠中风实痰，利胸膈，下气，攻坚积，治惊痫，散血堕胎。水磨箍蛇虫咬毒，醋调散肿。破伤风，金疮折伤瘀血，宜擣傅之。功同半夏，酌用可也。
本草	毒草部		百三二	胆星	七制，九制者方佳。降痰因火动如神，治小儿急惊必用。总之，实痰实火壅闭上焦，而气喘烦躁，焦渴胀满者，所当必用。较之南星，味苦性凉，故散解风痰热滞。
本草	毒草部		百三三	射干	味苦，性寒，有毒。阴也，降也。治欬逆上气，喉痺咽疼，散结气不得息，除胸腹邪热胀满，清肝明目，消积痰结核，?癖热疝，降实火，利大肠，消瘀血，通女人经闭。苦酒磨涂，可消肿毒。
本草	毒草部		百三四	大戟	味苦,大寒,有毒。反甘草。性峻利,善逐水邪痰涎,泻湿热胀满,消急痛,破症结,下恶血,攻积聚,通二便,杀蛊毒药毒,疗天行瘟疟黄病,及颈腋痈肿。然大能泻肺损真气,非有大实坚者,不宜轻用。若中其毒,惟菖蒲可以解之。
本草	毒草部		百三五	甘遂	味苦,性寒,有毒。反甘草。专于行水,能直达水结之处,如水结胸者,非此不除。若留痰留饮宿食,症坚积聚,无不能逐,故善治腹脚阴囊肿胀,去面目浮肿,通二便,泻膀胱湿热,及痰逆癫痫,噎膈痞塞。然性烈伤阴,不宜妄用。
本草	毒草部		百三六	芫花	反甘草，味苦，微温，有毒。专逐五脏之水，去水饮寒痰痰癖，?下痛，欬逆上气，心腹肢体胀满，瘴疟鬼疟，湿毒寒毒，蛊毒肉毒，虫鱼毒，除疝瘕痈肿，逐恶血，消咽肿。根疗疮疥，亦可毒鱼。若捣汁浸线，亦能击落痔疮。惟其多毒，虚者不可轻用。
本草	毒草部		百三七	玉簪	味甘辛,性寒,有小毒。用根捣汁,解一切诸毒,下一切骨哽,涂消痈疡。妇人乳痈初起,但取根擂酒服之。仍以渣傅肿处即消。然性能损齿,故亦可落齿取牙。
本草	毒草部		百三八	凤仙花	味微苦,性微温,有小毒。子名急性子。治产难下胎,消积块,开噎膈,下骨哽。亦善透骨通窍,故又名透骨草。若欲取牙,但用子研末,入砒少许,点疼牙根,即可取之。然此不生虫蠹,即蜂蝶亦不近,似非无毒者也。
本草	毒草部		百三九	蓖麻子	味甘辛,性热,有毒。能逐风散毒,疗口眼㖞斜,失音口噤,肿毒丹瘤,针刺入肉,止痛消肿,追脓拔毒,俱可研贴。若治舌肿喉痺,宜研烂,纸卷烧烟,熏吸立通。催生下胎,可同麝香,巴豆研贴脐中。李时珍曰:一人病偏风,手足不举,用此油同羊脂,麝香,穿山甲煎膏,日摩数次,兼服搜风养血之药而愈。一人病手臂一块肿痛,用此擣膏贴之,一夜而愈。一人病气郁偏头痛,用此同乳香,食盐擣贴太阳,一夜痛止。一妇产后子肠不收,擣仁贴其丹田,一夜而上。此药外用,屡奏奇效,但内服不可轻率尔。或云擣膏,以箸点于鹅,鸭六畜舌根下,即不能食,点于肛门内,即下血死,其毒可知。凡服蓖麻者,一生不得食炒豆,犯之必胀死。
本草	毒草部		百四十	续随子	一名千金子。味辛,性温,有毒。能逐瘀血,消痰饮食积,症瘕?癖,除蛊毒鬼疰,水气冷气,心腹胀满疼痛,腹内诸疾,利大小肠,祛恶滞,及妇人血结血闭瘀血等证。研碎酒服,不过三颗,当下恶物,甚者十粒。若泻多,以酸浆水或薄醋粥食之即止。亦可研涂疥癣恶疮。此物之功,长于逐水杀虫,是亦甘遂,大戟之流也。
本草	毒草部		又百四十	木鳖子	味苦微甘微辛,气雄劣,性大寒,有大毒。＜本草＞言其甘温无毒,谬也。今见毒狗者,能毙之于顷刻,使非大毒,而有如是乎?人若食之,则中寒发噤,不可解救。按刘续＜霏雪录＞云:木鳖子有毒,不可食。昔一蓟门人,有两子患痞,食之相继皆死,此不可不慎也。若其功用,则惟以醋磨,用敷肿毒乳痈,痔漏肿痛,及喉痺肿痛,用此醋漱于喉间,引痰吐出,以解热毒,不可咽下。或同朱砂,艾叶卷筒,熏疥杀虫最效。或用熬麻油擦癣亦佳。番木鳖,味极苦,性大寒,大毒。功用与木鳖大同,而寒烈之性尤甚。
本草	水石草部		百四一	石斛	此药有二种,力皆微薄,圆细而肉实者,味微甘而淡,其力尤薄。＜本草＞云:圆细者为上。且谓其益精强阴,壮筋补虚,健脚膝,驱冷痺,却惊悸,定心志。但此物性味最薄,焉能滋补如此?惟是扁大而松,形如钗股者,颇有苦味,用除脾胃之火,去嘈杂善饥,及营中蕴热。其性轻清和缓,有从容分解之妙,故能退火养阴除烦,清肺下气,亦止消渴热汗。而诸家谓其厚肠胃,健阳道,煖水脏,岂苦凉之性味所能也?不可不辨。
本草	水石草部		百四二	菖蒲	味辛微苦,性温。散风寒湿痺,除烦闷欬逆上气,止心腹痛,霍乱转筋,癫痫客忤,开心气胃气,行滞气,通九窍,益心智,明耳目,去头风泪下,出声音,温肠胃,煖丈夫水脏,妇人血海,禁止小便,辟邪逐鬼,及中恶卒死,杀虫,疗恶疮瘙疥。欲散痈毒,宜擣汁服用,渣贴之。若治耳痛,宜作末炒热绢裹覆之。亦解巴豆,大戟等毒。
本草	水石草部		百四三	蒲黄	味微甘,性微寒。解心腹膀胱烦热疼痛,利小便。善止血凉血活血,消瘀血,治吐血血,痢血尿血。通妇人经脉,止崩中带下,月经不调,妊妇胎漏坠胎,血运血症,儿枕气痛,及跌扑血闷。疗疮疡,消舌肿,排脓消毒。亦下乳汁,亦止泄精。凡欲利者,宜生用;欲固者,宜炒熟用。
本草	水石草部		百四四	泽泻	味甘淡微咸,气微寒。气味颇厚,沉而降,阴也,阴中微阳。入足太阳,少阳。其功长于渗水去湿,故能行痰饮,止呕吐泻痢,通淋沥白浊,大利小便,泻伏火,收阴汗,止尿血,疗难产疝痛,脚气肿胀,引药下行。经云:除湿止渴圣药,通淋利水仙丹。第其性降而利,善耗真阴,久服能损目痿阳。若湿热壅闭而目不明者,此以去湿,故亦能明目。
本草	水石草部		百四五	海藻	反甘草，海带，昆布性用略同。味苦咸，性微寒，阴也，降也。善降气清热，消膈中痰壅，故善消颈项瘿瘤结核，及痈肿症积，利小便，逐水气，治湿热气急，腹中上下雷鸣，疗偏坠疝气疼痛，消奔豚水气浮肿，及百邪鬼魅热毒。
本草	水石草部		百四六	骨碎补	味微苦，性温平，乃足少阴，厥阴肝肾药也。能活血止血，补折伤，疗骨中斜毒，风热疼痛，及痢后下虚。或远行，或房劳，或外感风湿，以致两足痿弱疼痛，俱宜以四斤丸，补阴药之类佐而用之。或炒熟研末，用猪腰夹煨，空心食之，能治耳鸣，及肾虚久痢牙疼。
本草	竹木部		百四七	竹沥	味甘,性微凉,阴也,降也。治暴中风痰,失音不语,胸中烦热,止烦闷消渴。丹溪曰:凡风痰,虚痰在胸膈,使人癫狂,及痰在经络四肢,皮里膜外者,非此不达不行。
本草	竹木部		百四八	淡竹叶	味甘淡，气平微凉，阴中微阳，气味俱轻。清上气欬逆喘促，消痰涎，解热狂，退虚热烦躁不眠，壮热头痛，止吐血。专凉心经，亦清脾气。却风热，止烦渴，生津液，利小水，解喉痺，并小儿风热惊痫。
本草	竹木部		百四九	淡竹茹	味甘,微凉。治肺痿唾痰,唾血吐血,血尿血,胃热呕哕噎膈,妇人血热崩淋胎动,及小儿风热癫痫,痰气喘欬,小水热涩。
本草	竹木部		百五十	天竹黄	味甘辛，性凉，降也，阴中有阳。善开风痰，降热痰，治中风失音，痰滞胸膈，烦闷癫痫。清心火，镇心气，醒脾疏肝。明眼目，安惊悸。疗小儿风痰急惊客忤，其性和缓，最所宜用。亦治金疮，并内热药毒。
本草	竹木部		百五一	官桂	味辛甘,气大热,阳中之阳也。有小毒,必取其味甘者乃可用。桂性热,善于助阳,而尤入血分,四肢有寒疾者,非此不能达。桂枝气轻,故能走表,以其善调营卫,故能治伤寒,发邪汗,疗伤风,止阴汗。肉桂味重,故能温补命门,坚筋骨,通血脉,治心腹寒气,头疼欬嗽鼻齆,霍乱转筋,腰足脐腹疼痛,一切沉寒痼冷之病。且桂为木中之王,故善平肝木之阴邪,而不知善助肝胆之阳气。惟其味甘,故最补脾土,凡肝邪克土而无火者,用此极妙。与参,附,地黄同用,最降虚火,及治下焦元阳亏乏。与当归,川芎同用,最治妇人产后血瘀,儿枕腹痛,及小儿痘疹虚寒,作痒不起。虽善堕胎动血,用须防此二证。若下焦虚寒,法当引火归元者,则此为要药,不可误执。
本草	竹木部		百五二	丁香	味大辛,气温,纯阳。入肾,胃,肺脏。能发诸香,辟恶去邪,温中快气。治上焦呃逆翻胃,霍乱呕吐,解酒毒,消?癖奔豚阴寒,心腹胀满冷痛,煖下焦腰膝寒疼,壮阳道,抑阴邪,除胃寒泻痢,杀鬼疰蛊毒,疳蚀诸虫,辟口气,坚齿牙,及妇人七情五郁,小儿吐泻,痘疮胃寒,灰白不发。
本草	竹木部		百五三	白檀香	味辛，气温。能散风热，辟秽恶邪气，消肿毒，逐鬼魅。煎服之可散冷气，止心腹疼痛，定霍乱，和胃气，开噎膈，止呕吐，进饮食。又治面生黑子，每晚以热水洗拭，磨汁涂之甚良。
本草	竹木部		百五四	沉香	味辛,气微温,阳也,可升可降其性煖,故能抑阴助阳,扶补相火;其气辛,故能通天彻地,条达诸气。除转筋霍乱,和噤口泻痢,调呕逆胃翻喘急,止心腹胀满疼痛,破症癖,疗寒痰,和脾胃,逐鬼疰恶气,及风湿骨节麻痺,皮肤瘙痒结气。
本草	竹木部		百五五	乌药	气味辛温，善行诸气，入脾，胃，肝，肾，三焦，膀胱诸经。疗中恶鬼气蛊毒，开胸膈，除一切冷气，止心腹疼痛，喘急霍乱，反胃胀满，温肠胃，行宿食，止泻痢，除天行疫瘴，气厥头痛，膀胱肾气攻冲心腹，疝气脚气，痈疽疥癫，及妇人血气，小儿蛊积，亦止小便频数，气淋带浊，并猫犬百病，俱可磨汁灌治之。
本草	竹木部		百五六	枸杞	味甘微辛,气温,可升可降。味重而纯,故能补阴;阴中有阳,故能补气,所以滋阴而不致阴衰,助阳而能使阳旺。虽谚云:离家千里,勿食枸杞,不过谓其助阳耳,似未必然也。此物微助阳而无动性,故用之以助熟地最妙。其功则明耳目,壮神魂,添精固髓,健骨强筋,善补劳伤,尤止消渴。真阴虚而脐腹疼痛不止者,多用神效。
本草	竹木部		百五七	地骨皮	枸杞根也。南者苦味轻,微有甘辛,北者大苦性劣,入药惟南者为佳。其性辛寒,善入血分肝肾三焦胆经。退阴虚血热,骨蒸有汗,止吐血血,解消渴,疗肺肾胞中阴虚伏火。煎汤漱口止齿血。凡不因风寒而热在精髓阴分者,最宜此物。凉而不峻,可理虚劳。气轻而辛,故亦清肺。假热者勿用。
本草	竹木部		百五八	厚朴	味苦辛,气大温,气味俱厚,阳中之阴,可升可降。有小毒。用此者,用其温降散滞。制用姜汁炒。治霍乱转筋,消痰下气,止欬嗽呕逆吐酸,杀肠脏诸虫,宿食不消,去结水,破宿血,除寒湿泻痢,能煖脾胃,善走冷气,总之,逐实邪,泻膨胀,散结聚,治胸腹疼痛之要药。倘本元虚弱,误服脱人真气。孕妇忌用,堕胎须知。
本草	竹木部		百五九	枣仁	味微甘,气平。其色赤,其肉味酸,故名酸枣。其仁居中,故性主收敛而入心。多眠者生用,不眠者炒用。宁心志,止虚汗,解渴去烦,安神养血,益肝补中,收敛魂魄。
本草	竹木部		百六十	杜仲	味甘辛淡,气温平。气味俱薄,阳中有阴。其功入肾。用姜汁或盐水润透,炒去丝。补中强志,壮肾添精,腰痛殊功,足疼立效。除阴囊寒湿,止小水梦遗。因其气温,故煖子宫;因其性固,故安胎气。内热火盛者,亦当缓用。
本草	竹木部		百六一	山茱萸	味酸涩，主收敛，气平微温，阴中阳也。入肝肾二脏。能固阴补精，煖腰膝，壮阴气，涩带浊，节小便，益髓兴阳，调经收血。若脾气大弱而畏酸者，姑暂止之，或和以甘草，煨姜亦可。
本草	竹木部		百六二	苏木	味微甘微辛，性温平，可升可降，乃三阴经血分药也。少用则和血活血，多用则行血破血。主妇人月经不调，心腹作痛，血癖气壅。凡产后血瘀，胀闷势危者，宜用五两，水煮浓汁服之。亦消痈肿死血，排脓止痛，及打扑瘀血，可敷。若治破伤风，宜为末酒服，立效。
本草	竹木部		百六三	川椒	味辛,性热,有小毒。本纯阳之物,其性下行,阳中有阴也。主温中下气,开通腠理,散肌表寒邪,除脏腑冷痛,去胸腹留饮,停痰宿食,解郁结,温脾胃,止欬逆呕吐,逐寒湿风痛,疗伤寒温疟,水肿湿疸,除齿痛,煖腰膝,收阴汗,缩小便,温命门,止泄泻下痢,遗精脱肛,杀蚘虫鬼疰蛊毒蛇虫诸毒。久服之能通神明,实腠理,和血脉,坚齿牙,生须发,明耳目,调关节,耐寒暑。若中其毒,惟冷水,麻仁浆可以解之。
本草	竹木部		百六四	胡椒	味辛,性大热,纯阳也。善走气分。温中下气,煖肠胃,消宿食,辟臭恶,除寒湿寒痰,寒饮吐水,止反胃呕吐霍乱,虚寒胀满,心腹疼痛,去冷积阴毒,壮肾气,治大肠寒滑冷痢,杀一切虫鱼鳖蕈诸药食阴凝之毒。若治风虫牙痛,须同荜茇为末,熔蜡为细丸,塞孔中即愈。
本草	竹木部		百六五	金樱子	味涩,性平。生者色青酸涩,熟者色黄甘涩,当用其将熟微酸而甘涩者为妙。其性固涩,涩可固阴治脱,甘可补中益气。故善理梦遗精滑,及崩淋带漏,止吐血血,生津液,安魂魄,收虚汗,敛虚火,益精髓,壮筋骨,补五脏,养血气,平欬嗽,定喘急,疗怔忡惊悸,止脾泄血痢及小水不禁。此固阴养阴之佳品,而人之忽之亦久矣,此后咸宜珍之。
本草	竹木部		百六六	槐蕊	味苦,性寒。清心肺脾肝大肠之火,除五内烦热,心腹热疼,疗眼目赤痛热泪。炒香嚼咽,治失音喉痺,止吐血血,肠风下血,妇人崩中漏下,及皮肤风热,凉大肠,杀疳虫,治痈疽疮毒,阴疮湿痒,痔漏,解杨梅恶疮,下疳伏毒,大有神效。
本草	竹木部		百六七	柏子仁	味甘平，性微凉，能润心肺，养肝脾，滋肾燥，安神魂，益志意，故可定惊悸，怔忡益阴气，美颜色，疗虚损，益血止汗，润大肠，利虚秘，亦去百邪鬼魅，小儿惊痫。总之，气味清香，性多润滑，虽滋阴养血之佳剂，若欲培补根本，乃非清品所长。
本草	竹木部		百六八	枳壳	即枳实之迟收而大者。较之枳实,其气略散,性亦稍缓,功与枳实大类。但枳实性重,多主下行削坚,而此之气轻,故多主上行破气。通利关节,健脾开胃,平肺气,止呕逆反胃霍乱欬嗽,消痰消食,破心腹结气,症瘕?癖,开胸?胀满痰滞,逐水肿水湿泻痢,肠风痔漏,肛门肿痛。因此稍缓,故可用之束胎安胎。炙热可熨痔肿。虚者少用,恐伤元气。
本草	竹木部		百六九	枳实	味苦微酸,微寒,气味俱厚,阴中微阳。其性沉,急于枳壳。除胀满,消宿食,削坚积,化稠痰,破滞气,平欬喘,逐瘀血停水,解伤寒结胸,去胃中湿热。佐白术亦可健脾,佐大黄大能推荡。能损真元,虚羸勿用。
本草	竹木部		百七十	蔓荆子	味苦辛，气清，性温，升也，阳也。入足太阳，阳明，厥阴经。主散风邪，利七窍，通关节，去诸风头痛脑鸣，头沉昏闷，搜肝风，止目睛内痛泪出，明目坚齿，疗筋骨间寒热湿痺拘挛，亦去寸白虫。
本草	竹木部		百七一	五加皮	味辛,性温。除风湿,行血脉,壮筋骨,明目下气。治骨节四肢拘挛,两脚痺痛,风弱五缓,阴痿囊湿,疝气腹痛,小便遗沥,女人阴痒。凡诸浸酒药,惟五加皮与酒相合,大能益人,且味美也。仙家重此,谓久服可以长生,故曰:宁得一把五加,不用金银满车。虽未必然,然亦必有可贵者。
本草	竹木部		百七二	川楝子	味苦，性寒，有小毒，阴也。能治伤寒瘟疫烦热狂躁，利小水，泻肝火，小肠膀胱湿热，诸疝气疼痛，杀三虫疥癞，亦消阴痔。丸散汤药任意可用，甄权言其不入汤使，则失之矣。苦楝根，味大苦。杀诸虫，尤善逐蚘。利大肠，治游风热毒恶疮。苦酒和涂疥癣甚良。
本草	竹木部		百七三	女贞子	味苦，性凉，阴也。降也。能养阴气，平阴火，解烦热骨蒸，止虚汗消渴，及淋浊崩漏，便血尿血，阴疮痔漏疼痛。亦清肝火，可以明目止泪。
本草	竹木部		百七四	桑白皮	味甘微辛微苦,气寒。气味俱薄,升中有降,阳中有阴。入手太阴肺脏。气寒味辛,故泻肺火;以其味甘,故缓而不峻。止喘嗽唾血,亦解渴消痰,除虚劳客热头痛。水出高原,故清肺亦能利水。去寸白,杀腹脏诸虫。研汁治小儿天吊惊痫客忤,及傅鹅口疮,大效。作线可缝金疮。既泻肺实,又云补气,则未必然。
本草	竹木部		百七五	黄檗	味苦微辛,气寒,阴中微阳,降也,善降三焦之火。制各以类,但其性多沉,尤专肝肾,故曰足少阴本经,足太阳,厥阴之引经也。清胃火呕哕蚘虫,除伏火骨蒸烦热,去肠风热痢下血,逐二便邪火结淋。上可解热渴口疮,喉痺痈疡;下可去足膝湿热,疼痛痿蹶。此其性寒润降,去火最速。丹溪言其制伏龙火,补肾强阴。然龙火岂沉寒可除?水枯岂苦劣可补?阴虚水竭,得降愈亡,扑灭元阳,莫此为甚。水未枯而火盛者,用以抽薪则可;水既竭而枯热者,用以补阴实难,当局者慎勿认为补剂。予尝闻之丹溪曰:火有二:君火者,人火也,心火也,可以湿伏,可以水灭,可以直折,黄连之属可以制之;相火者,天火也,龙雷之火也,阴火也,不可以水湿折之,当从其性而伏之,惟黄檗之属可以降之。按此议论,若有高见,而实矫强之甚,大是误人。夫所谓从其性者,即＜内经＞从治之说也。经曰:正者正治,从者反治。正治者,谓以水制火,以寒治热也。从治者,谓以火济火,以热治热也,亦所谓甘温除大热也。岂以黄连便是正治,黄檗便是从治乎?即曰黄连主心火,黄檗主肾火,然以便血溺血者,俱宜黄连,又岂非膀胱,大肠下部药乎?治舌疮口疮者,俱宜黄檗,又岂非心脾上部药乎?总之,黄连,黄檗均以大苦大寒之性,而曰黄连为水,黄檗非水,黄连为泻,黄檗为补,岂理也哉?若执此说,误人多矣,误人多矣。
本草	竹木部		百七六	栀子	味苦,气寒。味厚气薄,气浮味降,阴中有阳。因其气浮,故能清心肺之火,解消渴,除热郁,疗时疾躁烦,心中懊?,热闷不得眠,热厥头疼,耳目风热赤肿疼痛,霍乱转筋。因其味降,故能泻肝肾膀胱之火,通五淋,治大小肠热秘热结,五种黄疸,三焦郁火,脐下热郁疝气,吐血血,血痢血淋,小腹损伤瘀血。若用佐使,治有不同:加茵陈,除湿热疸黄;加豆豉,除心火烦躁;加厚朴,枳实,可除烦满;加生姜,陈皮,可除呕哕;同玄胡索,破热滞瘀血腹痛。此外如面赤酒皻,热毒汤火,疮疡肿痛,皆所宜用。仲景因其气浮而苦,极易动吐,故用为吐药,以去上焦痰滞。丹溪谓其解郁热,行结气。其性屈曲下行,大能降火从小便泄去,人所不知。
本草	竹木部		百七七	郁李仁	味苦辛，阴中有阳，性润而降。故能下气消食，利水道，消面目四肢大腹水气浮肿，开肠中结气滞气，关隔燥涩，大便不通，破血积食癖。凡妇人，小儿实热结燥者皆可用。
本草	竹木部		百七八	诃子	味苦酸涩,气温。苦重酸轻,性沉而降,阴也。能消宿食膨胀,止呕吐霍乱,定喘止嗽,破结气,安久痢,止肠风便血,降痰下气,开滞涩肠,通达津液,疗女人崩中胎漏带浊,经乱不常。若久痢肛门急痛,或产妇阴痛者,宜和蜡烧烟熏之,或煎汤熏洗亦可。若痰嗽咽喉不利,宜含数枚,咽津殊效。其有上焦元气虚陷者,当避其苦降之性。
本草	竹木部		百七九	侧柏	味苦,气辛,性寒。善清血凉血,止吐血血,痢血尿血,崩中赤白,去湿热湿痺,骨节疼痛。捣烂可傅火丹,散痄腮肿痛热毒,及汤火伤,止痛灭瘢。炙捣可?冻疮。烧汁涂发,可润而使黑。
本草	竹木部		百八十	辛夷	一名木笔，一名迎春。气味辛温，乃手太阴，足阳明之药。能解寒热憎寒体噤，散风热，利九窍，除头风脑痛，眩冒瘙痒，疗面肿引齿疼痛。若治鼻涕出，鼻渊鼻鼽鼻疮，及痘后鼻疮，并宜为末，入麝香少许，以?白蘸药点入数次，甚良。
本草	竹木部		百八一	皂角	气味辛咸，性温，有小毒。善逐风痰，利九窍，通关节，治头风，杀诸虫精物，消谷导痰，除欬嗽心腹气结，疼痛胀满，开中风口噤，治咽喉痺塞肿痛，行肺滞，通大肠秘结，堕胎，破坚症，消肿毒，及风癣疥癞。烧烟熏脱肛肿痛。可为丸散，不入汤药。
本草	竹木部		百八二	巴豆	味辛,性热,有大毒,可升可降。善开关窍,破症坚积聚,逐痰饮,杀诸恶毒虫毒蛊毒,通秘结,消宿食,攻脏腑停寒,生冷壅滞,心腹疼痛,泻痢惊痫,诸水气疝气,下活胎死胎,逐瘀血血积,及消痈疡疔毒恶疮,去瘜肉恶肉腐肉,排脓消肿,喉痺牙疼诸证。然其性刚气烈,无处不到,故称为斩关夺门之将,若误用之,则有推墙倒壁之虞;若善用之,则有戡乱调中之妙,用者所当慎察。
本草	竹木部		百八三	密蒙花	味甘平,性微寒。入肝经,润肝燥,专理目疾。疗青盲,去赤肿多泪,消目中赤脉肤翳,羞明畏日,及小儿疮痘疳气攻目,风热麋烂,云翳遮睛。制用之法,宜蜜酒拌蒸三次,日干用。
本草	竹木部		百八四	雷丸	味苦，性寒，有小毒。杀三虫，逐蛊毒诸毒，降胃中实热，痰火癫狂，除百邪恶气，并一应血积气聚。
本草	竹木部		百八五	大枫子	味辛，性热，有毒。能治风癣疥癞，攻毒杀虫，亦疗杨梅诸疮。
本草	竹木部		百八六	芜荑	味辛平，性温。主心腹冷气症积疼痛，散肌肤风湿淫淫如虫行，杀三虫，去寸白及诸恶虫毒，疗肠风痔漏恶疮。和猪脂捣涂热疮，和蜜可治湿癣。
本草	竹木部		百八七	茯苓	味甘淡,气平。性降而渗,阳中阴也。有赤白之分,虽＜本草＞言赤泻丙丁,白入壬癸,然总不失为泄物,故能利窍去湿。利窍则开心益智,导浊生津;去湿则逐水燥脾,补中健胃。祛惊痫,厚肠脏,治痰之本,助药之降。以其味有微甘,故曰补阳,但补少利多,故多服最能损目,久弱极不相宜。若以人乳拌晒,乳粉既多,补阴亦妙。
本草	竹木部		百八八	茯神	附根而生近，故能入心经，通心气，补健忘，止恍惚惊悸。虽＜本草＞所言如此，然总不外于渗降之物，与茯苓无甚相远也。
本草	竹木部		百八九	猪苓	味微苦，甘，气平，阳中阴也。性善降渗，入膀胱，肾经。通淋消水肿，除湿利小便。因其苦，故能泄滞，因其淡，故能利窍。亦解伤寒湿热脚气白浊，亦治妊娠子淋胎肿。
本草	竹木部		百九十	桑寄生	味苦，性凉。主女子血热崩中胎漏，固血安胎，及产后血热诸疾，去风热湿痺，腰膝疼痛，长须眉，坚发齿，凉小儿热毒，痈疳疮癞。
本草	竹木部		百九一	琥珀	味甘淡，性平。安五脏，清心肺，定魂魄，镇癫痫，杀邪鬼精魅，消瘀血痰涎，解蛊毒，破症结，通五淋，利小便，明目磨翳，止血生肌，亦合金疮伤损。
本草	竹木部		百九二	松香	味苦辛,温。治痈疽恶疮,头疡白秃,风湿疥癣。酒煮糊丸,可治历节风痛,亦治妇人崩带。煎膏则活血生肌,排脓止痛。塞牙孔杀虫。傅刺入肉中自出。加铜末研掺,大治金疮折伤。
本草	竹木部		百九三	乳香	味苦辛,性温,微热。辟邪恶诸气,治霍乱,通血脉,止大肠血痢疼痛,及妇人气逆血滞,心腹作痛,消痈疽诸毒,托里护心,活血定痛,舒筋脉,疗折伤。煎膏止痛长肉。
本草	竹木部		百九四	没药	味苦,气平。能破血散血,消肿止痛。疗金疮杖疮,诸恶疮,痔漏痈肿。破宿血症瘕,及堕胎产后血气作痛。凡治金刃跌坠,损伤筋骨,心腹血瘀作痛者,并宜研烂热酒调服,则推陈致新,无不可愈。
本草	竹木部		百九五	阿魏	味苦辛,性热,有毒。其气辛臭,乃能辟夺臭气,逐瘟疫瘴疟,传尸鬼气恶气。疗霍乱隔噎颓疝,心腹疼痛,杀诸小虫牙虫。破症积,消癖块,除蛊毒,及一切蕈菜牛羊鱼肉诸毒。或散或丸,随意可服。
本草	竹木部		百九六	樟脑	味辛微苦，性热。善通关窍，破滞气。辟中恶邪气，治疥癣，杀虫除蠹，著鞋中，去脚气。烧烟熏衣筐席簟，除蚤虱壁虱。北方新生小猫极多跳蚤，用此拌?研匀掺擦之，则尽落无遗，亦妙方也。
本草	竹木部		百九七	龙脑	即冰片。味微甘,大辛。敷用者,其凉如冰,而气雄力锐,性本非热,阳中有阴也。善散气散血,散火散滞,通窍辟恶,逐心腹邪气,疗喉痺脑痛,鼻瘜齿痛,伤寒舌出,小儿风痰,邪热急惊,痘疔黑陷。凡气壅不能开达者,咸宜佐使用之。亦通耳窍,散目热,去目中赤肤翳障,逐三虫,消五痔,疗一切恶疮聚毒,下疳痔漏疼痛。亦治妇人气逆难产,研末少许,新汲水服之则下。以热酒服之则能杀人。凡用此者,宜少而暂,多则走散真气,大能损人。
本草	竹木部		百九八	血竭	味甘咸微涩,性平。善破积血,止痛生肌。疗金疮折伤打损,血瘀疼痛,内伤血逆,妇人血气凝滞,亦能生血补虚,俱可为末酒服,并治一切恶疮癣疥久不合口。然性能引脓,不宜多用。
本草	竹木部		百九九	芦荟	味大苦,性大寒。气味俱厚,能升能降。除风热烦闷,清肺胃郁火,凉血清肝明目,治小儿风热急惊癫痫,五疳热毒,杀三虫,及痔漏热疮。单用杀疳蚘。吹鼻治脑疳鼻热、鼻痒鼻痔。研末傅虫牙。同甘草敷湿癣杀虫,出黄水极妙。
本草	竹木部		二百	干漆	味辛，性温，有毒。能疗绝伤，续筋骨，杀三虫，去蚘虫，削年深坚结之积滞，破日久凝聚之瘀血。用须炒熟入药，不尔损人肠胃。若外著其毒而生漆疮者，惟杉木汤，紫苏汤，蟹汤浴之可解，或用香油调铁锈涂之。
本草	竹木部		二百一	苏合油	味甘辛,性温。能辟邪恶诸气,杀鬼魅蛊毒虫毒,疗癫痫温疟,止气逆疼痛。亦通神明,可除梦魇。
本草	竹木部		二百二	孩儿茶	味苦微涩,性凉。能降火生津,清痰涎欬嗽,治口疮喉痹烦热,止消渴吐血血,便血尿血,湿热痢血,及妇人崩淋,经血不止,小儿疳热,口疳,热疮,湿烂诸疮,敛肌长肉,亦杀诸虫。
本草	谷部		二百三	麦芽	味甘微咸,气温。善于化食和中,破冷气,消一切米?诸果食积,去心腹胀满,止霍乱,除烦热,消痰饮,破症结,宽肠下气。病久不食者,可借此谷气以开胃;元气中虚者,毋多用此以消肾。亦善催生落胎。单服二两,能消乳肿。其耗散血气如此,而脾胃虚弱,饮食不消方中,每多用之何也?故妇有胎妊者,不宜多服。
本草	谷部		二百四	神曲	味甘,气平。炒黄入药。善助中焦土脏,健脾煖胃,消食下气,化滞调中,逐痰积,破症瘕,运化水谷,除霍乱胀满呕吐。其气腐,故能除湿热;其性涩,故又止泻痢。疗女人胎动因滞,治小儿腹坚因积。若妇人产后欲回乳者,炒研酒服二钱,日二即止,甚验。若闪挫腰痛者,淬酒温服最良。
本草	谷部		二百五	白扁豆	味甘,气温。炒香用之,补脾胃气虚,和呕吐霍乱,解河豚酒毒,止泻痢温中,亦能清暑治消渴。欲用轻清缓补者,此为最当。
本草	谷部		二百六	薏仁	味甘淡,气微凉。性微降而渗,故能去湿利水。以其去湿,故能利关节,除脚气,治痿弱拘挛湿痺,消水肿疼痛,利小便热淋,亦杀蚘虫。以其微降,故亦治欬嗽唾脓,利膈开胃。以其性凉,故能清热,止烦渴上气。但其功力甚缓,用为佐使宜倍。
本草	谷部		二百七	绿豆	味甘,性凉。能清火清痰下气,解烦热,止消渴,安精神,补五脏阴气,去胃火吐逆,及吐血血,尿血便血,湿热泻痢肿胀,利小水,疗丹毒风疹,皮肤燥涩,大便秘结,消痈肿痘毒,汤火伤痛,解酒毒鸩毒,诸药食牛马金石毒,尤解砒霜大毒。或用囊作枕,大能明耳目,并治头风头痛。
本草	谷部		二百八	粟壳	味微甘,性多涩。泡去筋膜,醋拌炒用,甚固大肠,久痢滑泻必用,须加甘补同煎。久虚欬嗽劫药,欲用须辨虚实。脱肛遗精,俱所当用,湿热下痢,乃非所宜。
本草	谷部		二百九	麻仁	即黄麻也,亦名大麻。味甘平,性滑利。能润心肺,滋五脏,利大肠风热结燥,行水气,通小便湿热,秘涩五淋,去积血,下气,除风湿顽痺,关节血燥拘挛,止消渴,通乳汁,产难催生,经脉阻滞。凡病多燥涩者宜之。若下元不固,及便溏阳痿,精滑多带者,皆所忌用。
本草	果部		二百十	芡实	味甘,气平,入脾肾两脏。能健脾养阴止渴,治腰膝疼痛,强志益神,聪明耳目,补肾固精,治小便不禁,遗精白浊带下,延年耐老。或散丸,或煮食皆妙。但其性缓,难收奇效。
本草	果部		二一一	杏仁	味苦辛微甘,味厚于气,降中有升。有毒。入肺胃大肠经。其味辛,故能入肺润肺,散风寒,止头痛,退寒热欬嗽,上气喘急,发表解邪,疗温病脚气。其味苦,降性最疾,观其澄水极速可知,故能定气逆上冲,消胸腹急满胀痛,解喉痺,消痰下气,除惊痫烦热,通大肠气闭干结,亦杀狗毒。佐半夏,生姜,散风邪欬嗽;佐麻黄发汗,逐伤寒表邪;同门冬,乳酥煎膏,润肺治欬嗽极妙;同轻粉研匀油调,敷广疮肿毒最佳。尤杀诸虫牙虫,及头面斑疱。元气虚陷者勿用,恐其沉降太泄。
本草	果部		二一二	桃仁	味苦辛微甘，气平，阴中有阳，入手足厥阴经。去皮尖用。善治瘀血血闭，血结血燥，通血隔，破血症，杀三虫，润大便，逐郁滞，止鬼疰血逆疼痛膨胀，疗跌扑损伤。若血枯经闭者，不可妄用。
本草	果部		二一三	木瓜	味酸,气温。用此者,用其酸敛,酸能走筋,敛能固脱。入脾肺肝肾四经,亦善和胃。得木味之正,故尤专入肝,益筋走血,疗腰膝无力,脚气引经所不可缺。气滞能和,气脱能固。以能平胃,故除呕逆霍乱转筋,降痰去湿行水。以其酸收,故可敛肺禁痢,止烦满,止渴。
本草	果部		二一四	陈皮	味苦辛,性温散,气实痰滞必用。留白者,微甘而性缓;去白者,用辛而性速。泻脾胃痰浊,肺中滞气,消食开胃,利水通便,吞酸嗳腐,反胃嘈杂。呃逆胀满堪除,呕吐恶心皆效。通达上下,解酒除虫,表里俱宜,痈疽亦用。尤消妇人乳痈,并解鱼肉诸毒。
本草	果部		二一五	青皮	味苦辛微酸,味厚,沉也,阴中之阳。苦能去滞,酸能入肝,又入少阳,三焦,胆腑。削坚癖,除?痛,解郁怒,劫疝疏肝,破滞气,宽胸消食。老弱虚羸,戒之勿用。
本草	果部		二一六	槟榔	味辛涩,微苦微甘,气微温。味厚气薄,降中有升,阴中阳也。能消宿食,解酒毒,除痰癖,宣壅滞,温中快气。治腹胀积聚,心腹疼痛喘急,通关节,利九窍,逐五鬲,奔豚,膀胱诸气,杀三虫,除脚气,疗诸疟瘴疠湿邪。＜本草＞言其治后重如马奔,此亦因其性温行滞而然。若气虚下陷者,乃非所宜。又言其破气极速,较枳壳,青皮尤甚。若然,则广南之人,朝夕笑噬而无伤,又岂破气极速者?总之,此物性温而辛,故能醒脾利气,味甘兼涩,故能固脾壮气,是诚行中有留之剂。观＜鹤林玉露＞云:饥能使之饱,饱能使之饥,醉能使之醒,醒能使之醉。于此四句详之,可得其性矣。其服食之法:小者气烈,俱以入药。广中人惟用其大而扁者,以米泔水浸而待用,每一枚切四片,每服一片;外用细石灰以水调如稀糊,亦预制待用。用时以蒌叶一片,抹石灰一二分,入槟榔一片,裹而嚼服。盖槟榔得石灰则滑而不涩,石灰,蒌叶得槟榔则甘而不辣。服后必身面俱煖,微汗微醉,而胸腹豁然。善解吞酸,消宿食,辟岚瘴,化痰醒酒下气,健脾开胃润肠,杀虫消胀,固大便,止泻痢。又,服法:如无蒌叶,即以肉桂,或大茴香,或陈皮俱可代用,少抹石灰,夹而食之。然此三味之功,多在石灰,蒌叶,以其能燥脾温胃也,然必得槟榔为助,其功始见。此物理相成之妙,若有不可意测者。一,大约此物与烟性略同,但烟性峻勇,用以散表逐寒,则烟胜于此;槟榔梢缓,用以和中煖胃,则此胜于烟。二者皆壮气辟邪之要药,故滇广中人一日不可少也。又,习俗之异,在广西用老槟榔,滇中人用清嫩槟榔,广东人多在连壳腌槟榔,亦各得其宜耳。
本草	果部		二一七	乌梅	味酸涩，性温平。下气，除烦热，止消渴吐逆，反胃霍乱，治虚劳骨蒸，解酒毒，敛肺痈肺痿，欬嗽喘急，消痈疽疮毒，喉痺乳蛾，涩肠止冷热泻痢，便血尿血，崩淋带浊，遗精梦泄，杀虫伏蚘，解虫，鱼，马汗，硫黄毒。和紫苏煎汤，解伤寒时气瘴疟，大能作汗。取肉烧存性，研末，傅金疮恶疮，去腐肉弩肉死肌，一夜立尽，亦奇方也。
本草	果部		二一八	山查	味甘微酸,气平,其性善于消滞。用此者,用其气轻,故不甚耗真气。善消宿食痰饮吞酸,去瘀血疼痛,行结滞,驱膨胀,润肠胃,去积块,亦祛颓疝。仍可健脾,小儿最宜。亦发疮疹。妇人产后儿枕痛,恶露不尽者,煎汁入沙糖服之,立效。煮汁洗漆疮亦佳。肠滑者少用之。
本草	果部		二一九	甜瓜蒂	一名苦丁香。味苦,性寒,有毒。阴中有阳,能升能降。其升则吐,善涌湿热顽痰积饮,去风热头痛,癫痫喉痺,头目眩晕,胸膈胀满,并诸恶毒在上焦者,皆可除之。其降则泻,善逐水湿痰饮,消浮肿水膨,杀蛊毒虫毒,凡积聚在下焦者,皆能下之。盖其性峻而急,不从上出,即从下出也。若治鼻中瘜肉,不闻香臭,当同麝香,细辛为末,以绵裹塞鼻中,日一换之,当渐消缩。
本草	果部		二百二十	大腹皮	味微辛，性微温。主冷热邪气，下一切逆气滞气攻冲心腹大肠，消痰气吞酸痞满，止霍乱，逐水气浮肿，脚气瘴疟，及妇人胎气恶阻胀闷，并宜加姜盐同煎。凡用时，必须酒洗炒过，恐其有鸩鸟毒也。
本草	果部		二二一	吴茱萸	味辛苦，气味俱厚，升少降多，有小毒。能助阳健脾，治胸膈停寒，胀满痞塞，化滞消食，除吞酸呕逆霍乱，心腹畜冷，中恶绞痛，寒痰逆气，杀诸虫鬼魅邪疰，及下焦肝肾膀胱寒疝，阴毒疼痛，止痛泻血痢，厚肠胃，去湿气肠风痔漏，脚气水肿。然其性苦善降，若气陷而元气虚者，当以甘补诸药制而用之。
本草	菜部		二二二	山药	味微甘而淡,性微涩。所以能健脾补虚,涩精固肾,治诸虚百损,疗五劳七伤。第其气轻性缓,非堪专任,故补脾肺必主参,术,补肾水必君茱,地,涩带浊须破故同研,固遗泄仗菟丝相济。诸凡固本丸药,亦宜捣末为糊。总之性味柔弱,但可用为佐使。
本草	菜部		二二三	干姜	味辛微苦,性温热。生者能散寒发汗,熟者能温中调脾。善通神明,去秽恶,通四肢关窍,开五脏六腑,消痰下气,除转筋霍乱,逐风湿冷痺,阴寒诸毒,寒痞胀满,腰腹疼痛,扑损瘀血,夜多小便。孙真人曰:呕家圣药是生姜。故凡脾寒呕吐宜兼温散者,当以生姜煨熟用之。若下元虚冷而为腹疼泻痢,专宜温补者,当以干姜炒黄用之。若产后虚热虚火盛而唾血痢血者,炒焦用之。若炒至黑炭,已失姜性矣,其亦有用以止血者,用其黑涩之性已耳。若阴盛隔阳,火不归元,及阳虚不能摄血而为吐血血下血者,但宜炒熟留性用之,最为止血之要药。若阴虚内热多汗者,皆忌用姜。
本草	菜部		二二四	大茴香	味辛，气温，入心肾二脏。气味香甜，能升能降，最煖命门。故善逐膀胱寒滞，疝气腰疼，亦能温胃止吐，调中止痛，除霍乱反胃，齿牙口疾，下气解毒，兼理寒湿脚气。调和诸馔，逐臭生香。
本草	菜部		二二五	小茴香	气味略轻，治亦同前。但大茴性更煖，而此则稍温耳。
本草	菜部		二二六	白芥子	味大辛，气温。善开滞消痰，疗欬嗽喘急，反胃呕吐，风毒流注，四肢疼痛，尤能祛辟冷气，解肌发汗，消痰癖疟痞，除胀满极速。因其味厚气轻，故开导虽速而不甚耗气。既能除?肋皮膜之痰，则他近处者不言可知。善调五脏，亦熨散恶气，若肿毒乳癖痰核初起，研末用醋或水调傅甚效。
本草	菜部		二二七	萝卜子	味大辛，气温，气味俱厚，降也。善于破气消痰，定喘除胀，利大小便，有推墙倒壁之功。研水搀薄饮之，立吐风痰尽出。胃有气食停滞致成鼓胀者，非此不除。同醋研敷，大消肿毒。中气不足，切忌妄用。
本草	菜部		二二八	葱	味辛,性温。善散风寒邪气,通关节,开腠理,主伤寒寒热,天行时疾头痛,筋骨酸疼,行滞气,除霍乱转筋,奔豚脚气,阴邪寒毒,阳气脱陷,心腹疼痛,及虫积气积,饮食毒百药毒,利大小便,下痢下血,小儿盘肠内钓,妇人溺血,通乳汁,散乳痈,消痈疽肿毒。擣罨伤寒结胸,及金疮折伤血瘀血出,疼痛不止。涂猘犬伤,亦制蚯蚓毒。
本草	菜部		二二九	蒜	味辛,性温,有小毒。善理中温胃,行滞气,辟肥腻,开胃进食,消寒气寒痰,?积食积,鱼肉诸积,邪痺膨胀,宿滞不安,杀溪毒水毒,蛊毒蛇虫毒。擣烂可灸痈疽,涂疔肿,傅蛇虫沙风毒甚良。
本草	菜部		二百三十	韭菜	味辛甘微涩,性温。善温中,安五脏,和胃气,健脾气,除浊气。开胃进食,祛心腹痼冷?癖,隔噎滞气,止消渴,泻痢脓血,腹中冷痛,壮肾气,煖腰膝,疗泄精带浊。俱宜常煮食之,大能益人。若欲消胃脘瘀血作痛,及中风痰盛失音,上气喘急,或中饮食药毒,或暴见吐血血尿血,打扑瘀血,妇人经滞血逆,上冲心腹,或被狂犬蛇虫恶毒,势在危急者,俱宜擣生韭汁服之,或从吐出,或从内消,皆得愈也。或用煎汤熏产妇血晕,亦可洗肠痔脱肛。
本草	菜部		二三一	韭子	味辛，性温，阴中阳也。宜炒黄用之。主梦泄遗精尿血，煖腰膝，壮阳道，治鬼交，补肝肾命门，止小便频数遗尿，及妇人白淫白带，阴寒小腹疼痛。
本草	菜部		二三二	百合	味微甘淡,气平功缓。以其甘缓,故能补益气血,润肺除嗽,定魄安心,逐惊止悸,缓时疫欬逆,解乳痈喉痺,兼治痈疽,亦解蛊毒,润大小便,消气逆浮肿。仲景用之以治百合证者,盖欲藉其平缓不峻,以收失散之缓功耳。虚劳之嗽,用之颇宜。
本草	菜部		二三三	蒲公英	即黄花地丁。味微苦，气平。独茎一花者是，茎有桠者非。入阳明，太阴，少阴，厥阴经。同忍冬煎汁，少加酒服，溃坚消肿，散结核瘰?最佳，破滞气，解食毒，出毒刺俱妙。若妇人乳痈，用水酒煮饮，以渣封之立消。
本草	金石部		二三四	金箔	味辛平,性寒,生者有毒。气沉质重,降也,阴也。能镇心神,降邪火,坠痰涎,疗风热上壅,吐血血,神魂飞荡,狂邪躁扰,及小儿惊风癫痫,痰滞心窍,上气欬喘,安魂魄,定心志。凡邪盛于上,宜降宜清者,皆所当用。若阳虚气陷,滑泄清寒者,俱当避之。
本草	金石部		二三五	水银	性辛寒,有大毒。能利水道,去热毒。同黑铅结砂,则镇坠痰涎;同硫黄结砂,则疗劫危疾。极善堕胎,杀诸虫及疥癣癞疮,凡有虫者皆宜之。亦善走经络,透骨髓,逐杨梅疯毒。其他内证,不宜轻用,头疮亦不可用,恐入经络,必缓筋骨,百药不治也。李时珍曰:水银乃至阴之精,禀沉著之性,得凡火煆炼,则飞腾灵变,得人气熏蒸,则入骨钻筋,绝阳蚀脑,阴毒之物,无似之者。而＜大明＞言其无毒,＜本经＞言其久服神仙,甄权言其还丹元母,＜抱朴子＞以为长生之药,六朝以下,贪生者服食,致成废笃而丧厥躯,不知若干人矣。方士固不足道,本草其可妄言哉!水银但不可服食尔,而其治病之功,不可掩也。
本草	金石部		二三六	轻粉	味微辛,性温燥,有大毒。升也,阳也。治痰涎积聚,消水肿鼓胀,直达病所。尤治瘰?诸毒疮,去腐肉,生新肉,杀疮癣疥虫,及鼻上酒齄,风疮瘙痒。然轻粉乃水银加盐矾升炼而成,其以金火之性,燥烈流走,直达骨髓,故善损齿牙。虽善劫痰涎水湿疮毒,涎从齿缝而出,邪得劫而暂开,病亦随愈,然用不得法,则金毒窜入经络,留而不出,而伤筋败骨,以致筋挛骨痛,痈疮疳漏,遂成废痼,其害无穷。尝见丹家升炼者,若稍失固济,则虽以铁石为鼎,亦必爆裂,而矧以人之脏腑血气乎。陈文中曰:轻粉下痰而损心气,小儿不可轻用,伤脾败阳,必变他证,初生者尤宜慎之。
本草	金石部		二三七	铜青	即铜绿。此铜之精华,惟醋制者良,磠制者毒也。味酸涩,性收敛。善治风眼烂弦流泪,合金疮,止血,明目,去肤赤瘜肉,治恶疮,口鼻疳疮。若治走马牙疳,宜同滑石,杏仁等分为末,擦之立愈。
本草	金石部		二三八	朱砂	味微甘,性寒,有大毒。通禀五行之气,其色属火也,其液属水也,其体属土也,其气属木也,其入属金也,故能通五脏。其入心可以安神而走血脉,入肺可以降气而走皮毛,入脾可逐痰涎而走肌肉,入肝可行血滞而走筋膜,入肾可逐水邪而走骨髓,或上或下,无处不到。故可以镇心逐痰,祛邪降火,治惊痫,杀虫毒,祛蛊毒鬼魅中恶,及疮疡疥癣之属。但其体重性急,善走善降,变化莫测,用治有余,乃其所长,用补不足,及长生久视之说,则皆谬妄不可信也。若同参,耆,归,术兼朱砂以治小儿,亦可取效。此必其虚中挟实者乃宜之,否则不可概用。
本草	金石部		二三九	银朱	乃水银同硫黄升炼而成。味辛，温，有毒。破积滞，劫痰涎，善疗疮癣恶疮，杀虫毒蚤虱。惟烧烟熏之，或以枣肉拌烟擦之，其功尤捷。
本草	金石部		二百四十	灵砂	味甘,性温。主五脏百病,养神志,安魂魄,通血脉,明耳目,调和五脏。主上盛下虚,痰涎壅盛,头旋吐逆,霍乱反胃,心腹冷痛。升降阴阳,既济水火,久服通神明,杀精魅恶鬼,小儿惊吐,其效如神。研末,糯米糊为丸,枣汤服最为镇坠神丹也。或以阴阳水下尤妙。按胡演＜丹药秘诀＞云:升灵砂法,用新锅安逍遥炉上,以蜜揩锅底,文火下烧,入硫黄二两,熔化,投水银半斤,以铁匙急搅,作青砂头。如有焰起,喷醋解之。待汞不见星,取出细研,盛入水火鼎内,盐泥固济,下以自然火升之,干水十二盏为度,取出如束针纹者,成矣。
本草	金石部		二四一	硫黄	味苦微酸，性热，有毒。疗心腹冷积冷痛霍乱，欬逆上气，及冷风顽痺寒热，腰肾久冷，脚膝疼痛，虚寒久痢滑泄。壮阳道，补命门不足，阳气暴绝，妇人血结，小儿慢惊，尤善杀虫除疥癣恶疮。老人风秘，用宜炼服。亦治阴证伤寒，厥逆烦躁，腹痛脉伏将危者，以硫黄为末，艾汤调服二三钱，即可得睡，汗出而愈。
本草	金石部		二四二	雄黄	味苦甘辛,性温,有毒。消痰涎,治癫痫岚瘴疟疾寒热,伏暑泻痢,酒癖,头风眩晕。化瘀血。杀精物鬼疰,蛊毒邪气,中恶腹痛,及蛇虺百虫兽毒,疥癞疳虫疮。去鼻中瘜肉,痈疽腐肉,并鼠?广疮疽痔等毒。欲逐毒蛇,无如烧烟熏之,其畏遁尤速。
本草	金石部		二四三	自然铜	味辛平,性凉。能疗折伤,散瘀血,续筋骨,排脓止疼痛,亦镇心神,安惊悸。宜研细水飞用,或以酒磨服。然性多燥烈,虽其接骨之功不可泯,而绝无滋补之益,故用不可多,亦不可专任也。
本草	金石部		二四四	黄丹	味辛，微咸微涩。性重而收，大能燥湿，故能镇心安神，坠痰降火。治霍乱吐逆，欬嗽吐血，镇惊痫癫狂客忤，除热下气，止疟止痢，禁小便，解热毒，杀诸虫毒，治金疮火疮湿烂，诸疮血溢，止痛生肌生肉，收阴汗，解狐臭，亦去翳障明目。
本草	金石部		二四五	白矾	味酸涩,性凉,有小毒。所用有四:其味酸苦,可以涌泄,故能吐下痰涎,治癫痫黄疸。其性收涩,可固脱滑,故能治崩淋带下,肠风下血,脱肛阴挺,敛金疮止血,烧枯用之,能止牙缝出血,辟狐腋气,收阴汗脚汗。其性燥,可治湿邪,故能止泻痢,敛浮肿,汤洗烂弦风眼。其性毒,大能解毒定痛,故可疗痈疽疔肿,鼻齆息肉,喉痺瘰?,恶疮疥癣,去腐肉,生新肉,及虎犬蛇虫蛊毒。或丸或散,或生或枯,皆有奇效。
本草	金石部		二四六	石脂	味甘涩,性温平。脂有五色,而今之入药者,惟赤白二种,乃手足阳明,足厥阴,少阴药也。其味甘而温,故能益气调中,其性涩而重,故能收湿固下。调中则可疗虚烦惊悸,止吐血血,壮筋骨,厚肠胃,除水湿黄疸,痈肿疮毒,排脓长肉,止血生肌之类是也。固下则可治梦泄遗精,肠风泻痢,血崩带浊,固大肠,收脱肛,痔漏阴疮之类是也。又治产难胞衣不出。东垣曰:胞衣不出,惟涩剂可以下之,即此是也。然脂有五种,虽在＜本经＞言各随五色补五脏,又云白入气分,赤入血分。第五脂之性味略同,似亦不必强分者。且其性粘如膏,故用固炉鼎甚良。
本草	金石部		二四七	炉甘石	味甘涩,性温。能止血消肿毒,生肌敛疮口,去目中翳膜赤肿,收湿烂。同龙脑点,治目中一切诸病。宜用片子炉甘,其色莹白,经火煆而松腻味涩者为上。制宜炭火煆红,童便淬七次,研粉,水飞过,晒用。若煆后坚硬,不松不腻者,不堪也。
本草	金石部		二四八	蓬砂	味咸微甘，阴也，降也。消痰涎，止欬嗽，解喉痺，生津液，除上焦湿热噎膈，症瘕瘀血，退眼目肿痛翳障，口齿诸病，骨哽，恶疮。或为散丸，或噙化咽津俱可。
本草	金石部		二四九	水粉	即官粉，亦名胡粉。味辛，性寒，有毒。善杀虫堕胎，治痈疽疮毒，湿烂诸疮，下疳?溃不收，亦治疥癣狐臭。黑须发。虽亦能坠痰消食，然惟外证所宜，而内伤诸病，似亦不宜用之。
本草	金石部		二百五十	密陀僧	味咸平,有小毒。能镇心神,消痰涎,治惊痫欬嗽,呕逆反胃,疟疾下痢,止血杀虫,消积聚,治诸疮肿毒,鼻齄面汗斑,金疮五痔,辟狐臭,收阴汗脚气。
本草	金石部		二五一	石膏	味甘辛,气大寒。气味俱薄,体重能沉,气轻能升,阴中有阳。欲其缓者煆用,欲其速者生用。用此者用其寒散清肃,善袪肺胃三焦火,而尤为阳明经之要药,辛能出汗解肌,最逐温暑热证,而除头痛。甘能缓脾清气,极能生津止渴而却热烦。邪火盛者不食,胃火盛者多食,皆其所长。阳明实热牙疼,太阴火盛痰喘,及阳狂热结热毒,发斑发黄,火载血上,大吐大呕,大便热秘等证,皆当速用。胃虚弱者忌服,阴虚热者禁尝,若误用之,则败阳作泻,必反害人。
本草	金石部		二五二	滑石	味微甘,气寒,性沉滑,降中有升。入膀胱,大肠经。能清三焦表里之火,利六腑之涩结,分水道,逐凝血,通九窍,行津液,止烦渴,除积滞,实大肠,治泻痢淋秘白浊,疗黄疸水肿脚气,吐血血金疮出血,诸湿烂疮肿痛。通乳亦佳,堕胎亦捷。
本草	金石部		二五三	青礞石	味微甘微咸,其性下行,降也,阴也,乃肝脾之药。此药重坠,制以硝石,其性更利。故能消宿食症积顽痰,治惊痫欬嗽喘急。＜宝鉴＞言礞石为治痰利惊之圣药,若吐痰在水上,以石末掺之,痰即随水而下,则其沉坠之性可知。杨士瀛谓其功能利痰,然性非胃家所好。而王隐君谓痰为百病母,不论虚实寒热概用滚痰丸,通治百病,岂理也哉?是以实痰坚积,乃其所宜。然久病痰多者,必因脾虚。人但知滚痰丸可以治痰,而不知虚痰服此,则百无一生矣。
本草	金石部		二五四	朴硝	味苦咸辛,气寒。阴也,降也,有毒。其性峻速。咸能软坚,推逐陈积,化金石药毒,去六腑壅滞胀急,大小便不通,破瘀血坚症实痰,却湿热疫痢,伤寒胀闭热狂,消痈肿排脓,凡属各经实热,悉可泻除。孕妇忌用,最易堕胎;虚损误吞,伤生反掌。
本草	金石部		二五五	玄明粉	味辛微甘,性冷,沉也,阴也。降心火,祛胃热,消痰涎,平伤寒实热狂躁,去胸膈脏腑宿滞症瘕,通大便秘结,阴火疼痛,亦消痈疽肿毒。
本草	金石部		二五六	海石	味咸,性微寒,阳中阴也。善降火下气,消食,消热痰,化老痰,除瘿瘤结核,解热渴热淋,止痰嗽喘急,消积块,软坚症,利水湿,疝气,亦消疮肿。
本草	金石部		二五七	花蕊石	此药色如硫黄,黄石中间有淡白点,故名也。李时珍曰:此药旧无气味,今尝试其气平,其味涩而酸,盖厥阴经血分药也。其功专于止血,能使血化为水,酸以收之也。若治金疮出血,则不必制,但刮末傅之则合,仍不作脓,及治一切损伤失血。又疗妇人恶血血晕,下死胎,落胞衣,去恶血,血去而胎胞自落也。凡入丸散,须用罐固济,火煆过,研细,水飞用之。
本草	金石部		二五八	代赭石	味微甘,性凉而降,血分药也。能下气降痰清火,除胸腹邪毒,杀鬼物精气,止反胃吐血血,血痺血痢,血中邪热,大人小儿惊痫,狂热入脏,肠风痔漏,脱精遗尿,及妇人赤白带下,难产胞衣不出,月经不止,俱可为散调服。亦治金疮,生肌长肉。
本草	金石部		二五九	磠砂	味咸苦大辛,性大热,有毒。善消恶肉腐肉生肌,傅金疮生肉,去目翳弩肉,除痣黡疣赘,亦善杀虫毒,水调涂之,或研末掺之立愈。＜本草＞言其消瘀血宿食,破结气,止反胃,肉食饱胀,煖子宫,大益阳事。但此物性热大毒,能化五金八石,人之脏腑岂能堪此?故用以治外则可,用以服食则不宜也。若中其毒,惟生绿豆研汁饮一二升,乃可解之。
本草	金石部		二百六十	青盐	味咸微甘,性凉。能降火消痰明目,除目痛,益肾气,除五脏症结,心腹积聚,吐血尿血,齿牙疼痛出血,杀毒虫,除疥癣诸虫,及斑蝥莞青诸毒。此盐不经火炼而成,其味稍甘,虽性与大盐略同,而滋益之功则胜之。
本草	金石部		二六一	石灰	味辛,温,有毒。能止水泻血痢,收白带白淫,可倍加茯苓为丸服之。此外如散血定痛,傅痈毒,消结核瘿瘤,恶疮腐肉,白癜斑瘜肉,收脱肛阴挺,杀痔漏诸虫,止金疮血出,生肌长肉,或为末可掺,或用醋调敷俱妙。能解酒酸,亦解酒毒。
本草	禽兽部		二六二	鸡血	味咸，性平。主疗痿痺中恶腹痛，解丹毒蛊毒虫毒盐卤毒，及小儿惊风便结，亦能下乳，俱宜以热血服之。若马咬人伤，宜以热血浸之。鸡冠血治白癜风，经络风热。涂?颊，治口㖞不正。卒灌之，治缢死欲绝，及小儿卒惊客忤。和酒服，发痘最佳。涂诸疮癣蜈蚣蜘蛛马啮等毒。若有百虫入耳，宜用热血滴之。
本草	禽兽部		二六三	鸭血	味咸微凉,善解诸毒。凡中金银丹石砒霜盐卤毒者,俱宜服此解之。若野葛毒杀人至死,热饮之,入口即解。若溺水死者,灌之即活。蚯蚓咬疮,涂之即愈。
本草	禽兽部		二六四	虎骨	味微辛,气平。主百邪恶气,杀鬼精,心腹诸痛,止惊悸,壮筋骨,治肢体毒风拘挛,走注疼痛,辟伤寒温疟,及恶疮鼠?,犬咬诸毒。头骨作枕,辟恶梦魇魅,置户上,辟鬼祟。寇宗奭曰:风从虎者,风木也,虎金也,木受金制,安得弗从,故可治风病挛急走注,风毒癫厥惊痫诸病。李时珍曰:虎骨通可用。凡辟邪疗惊痫头风,温疟疮疽,当用头骨;治手足诸风,当用胫骨;治腰背诸风,当用脊骨,亦各从其类也。吴球曰:虎之一身筋节气力皆出前足,故以胫骨为胜。
本草	禽兽部		二六五	象牙	味甘，气凉。能清心肾之火，可疗惊悸风狂，骨蒸痰热，鬼精邪气，痈毒诸疮，并宜生屑入药煮服。若诸物鲠刺喉中，宜磨水饮之。竹木刺入肌肉，宜刮牙屑和水敷之即出。
本草	禽兽部		二六六	鹿角胶	味甘咸,气温。大补虚羸,益血气,填精髓,壮筋骨,长肌肉,悦颜色,延年益寿。疗吐血下血,尿精尿血,及妇人崩淋,赤白带浊,血虚无子,止痛安胎,亦治折跌损伤,疮疡肿毒。善助阴中之阳,最为补阴要药。
本草	禽兽部		二六七	鹿茸	味甘咸,气温。破开涂酥炙黄脆入药。益元气,填真阴,扶衰羸瘦弱,善助精血,尤强筋骨,坚齿牙,益神志,治耳聋目暗,头脑眩晕,补腰肾虚冷,脚膝无力,夜梦鬼交,遗精滑泄,小便频数,虚痢尿血及妇人崩中漏血,赤白带下,道家云:惟有斑龙顶上珠,能补玉堂关下血者,即此是也。若得嫩而肥大如紫茄者,较之鹿角胶,其功力为倍倍。
本草	禽兽部		二六八	犀角	味苦辛微甘,气寒。气味俱轻,升也,阳也。其性灵通,长于走散,较诸角为甚。药用黑色,功力在尖。专入肠明,清胃火,亦施他脏。凉心定神镇惊,泻肝明目,能解大热,散风毒阳毒,瘟疫热烦。磨汁治吐血血下血,及伤寒畜血,发狂发黄,发斑谵语,痘疮稠密,内热黑陷,或不结痂。亦散疮毒痈疡,脓血肿痛,杀妖狐精魅鬼疰,百毒蛊毒,钩吻,鸩羽,蛇毒,辟溪瘴山岚恶气。其性升而善散,故治伤寒热毒闭表,烦热昏闷而汗不得解者,磨尖搀入药中,取汗速如响应。仲景云:如无犀角,以升麻代之者,正以此两物俱入阳明,功皆升散。今人莫得其解,每致疑词,是但知犀角之解心热,而不知犀角之能升散,尤峻速于升麻也。倘中气虚弱,脉细无神,及痘疮血虚,真阴不足等证,凡畏汗畏寒畏散者,乃所当忌。或必不得已,宜兼补剂用之。
本草	禽兽部		二六九	羚羊角	味咸，性寒。羊本火畜，而此则属木，善走少阳，厥阴二经。故能清肝定风，行血行气，辟鬼疰邪毒，安魂魄，定惊狂，祛魇寐，疗伤寒邪热，一切邪毒，中恶毒风，卒死昏不知人，及妇人子痫强痉，小儿惊悸烦闷，痰火不清。俱宜为末，蜜水调服，或烧脆研末，酒调服之。若治肿毒恶疮，磨水涂之亦可。
本草	禽兽部		二百七十	牛黄	味苦辛，性凉，气平，有小毒。忌常山。入心肺肝经。能清心退热，化痰凉惊，通关窍，开结滞。治小儿惊痫客忤，热痰口噤，大人癫狂痰壅，中风发痉，辟邪魅中恶，天行疫疾，安魂定魄，清神志不宁，聪耳目壅闭，疗痘疮紫色，痰盛躁狂。亦能堕胎，孕妇少用。
本草	禽兽部		二七一	阿胶	味甘微辛,气平,微温。气味颇厚,阳中有阴。制用蛤粉炒珠,入肺肝肾三经。其气温,故能扶劳伤,益中气。其性降,故能化痰清肺,治肺痈肺痿,欬唾脓血,止嗽定喘。其性养血,故能止吐血血,便血尿血,肠风下痢,及妇人崩中带浊血淋,经脉不调。其味甘缓,故能安胎固漏,养血滋肾,实腠理,止虚汗,托补痈疽肿毒。用惟松脆气清者为佳,坚硬臭劣者不美。
本草	禽兽部		二七二	熊胆	味苦,性寒。能退热清心,疗时气黄疸,平肝明目,去翳障,杀蚘蛲,牙虫风痛,及小儿热疳热痰,惊痫瘈疭,疳热痢,俱宜以竹沥化两豆粒许服之,甚良。亦治鼻疮热疮,痔漏肿痛,以汤化涂之,少加冰片尤效。欲辨其真,惟取一粟许,置水面,如线而下一道不散者是也。且凡是诸胆,皆能水面辟麈,惟此尤速,乃亦可辨。
本草	禽兽部		二七三	麝香	味苦辛,性温。能开诸窍,通经络,透肌骨,解酒毒,吐风痰,消积聚症瘕,散诸恶浊气,除心腹暴痛胀急,杀鬼物邪气魇寐,脏腑虫积,蛇虫毒,蛊毒,瘴毒,沙虱毒,及妇人难产,尤善堕胎。用热水研服一粒,治小儿惊痫客忤,镇心安神。疗鼻塞不闻香臭,目疾可去翳膜,除一切恶疮,痔漏肿痛,脓水腐肉,面斑疹。凡气滞为病者,俱宜用之。若鼠咬虫咬成疮,但以麝香封之则愈。欲辨真假,但置些须于火炭上,有油滚出而成黑炭者,肉类也,此即香之本体。若燃火而化白灰者,木类也,是即假搀。
本草	虫鱼部		二七四	龙骨	味甘,平,性收涩。其气八肝肾,故能安神志,定魂魄,镇惊悸,涩肠胃,逐邪气,除夜梦鬼交,吐血血,遗精梦泄,收虚汗,止泻痢,缩小便,禁肠风下血尿血,虚滑脱肛,女子崩淋带浊,失血漏胎,小儿风热惊痫。亦疗肠痈脏毒,内疽阴蚀,敛脓敛疮,生肌长肉,涩可去脱,即此属也。制须酒煮焙干,或用水飞过,同黑豆蒸熟晒干用之。
本草	虫鱼部		二七五	海螵蛸	即乌贼鱼骨,味咸,性微温,足厥阴,少阴肝肾药也。咸走血,故专治血病,疗妇人经枯血闭,血崩血淋,赤白带浊,血症气瘕,吐血下血,脐腹疼痛,阴蚀疮肿,亦治痰疟,消瘿气,及丈夫阴中肿痛,益精固精,令人有子,小儿下痢脓血,亦杀诸虫,俱可研末饮服。尤治眼中热泪,磨翳去障,并宜研末和蜜点之。为末可傅小儿疳疮痘疮,臭烂脓湿,下疳等疮,跌打出血,汤火诸疮。烧灰存性酒服,治妇人阴户嫁痛。同鸡子黄,涂小儿重舌鹅口。同蒲黄末,傅舌肿出血如泉。同槐花末吹鼻,止血。同麝香吹耳,治聤耳耳聋。乌贼鱼善补益精气,尤治妇人血枯经闭。
本草	虫鱼部		二七六	牡蛎	味微咸微涩,气平。用此者,用其涩能固敛,咸能软坚。专入少阴肾脏,随药亦走诸经。能解伤寒温疟寒热往来,消瘀血,化老痰,去烦热,止惊痫心脾气痛,解喉痺欬嗽,疝瘕积块,痢下赤白,涩肠止便,禁鬼交遗沥,止滑精带下,及妇人崩中带漏,小儿风痰虚汗。同熟地,固精气,禁遗尿。同麻黄根,敛阴汗。同杜仲,止盗汗。同白术,燥脾利湿。同大黄,善消痈肿。同柴胡,治?下硬痛。同天花茶,消上焦瘿瘤瘰?结核。
本草	虫鱼部		二七七	穿山甲	味咸平,性微寒。能通经络,达腠理,除山岚瘴气疟疾,风痺强直疼痛,疗小儿五邪惊啼,妇人鬼魅悲泣,下乳汁,消痈肿,排脓血,除疮疥痔漏,通窍杀虫。佐补药行经,善发痘疮。或炮焦投入煎剂,或烧灰存性,酒服方寸匕。亦可用傅恶疮。
本草	虫鱼部		二七八	青鱼胆	味苦，性寒。其色青，故入肝胆二经。能消赤目肿痛，点暗目，可吐喉痺痰涎，涂热疮恶疮，亦消鱼骨之鲠。
本草	虫鱼部		二七九	白花蛇	即蕲蛇也。味甘咸,性温,有毒。诸蛇鼻俱向下,惟此蛇鼻向上,而龙头虎口,黑质白花,?有方胜纹二十四个,口有四长牙,尾上有一佛指甲者是。用宜去头尾各三寸,以防其毒。春秋酒浸三宿,夏一宿,冬五宿,火炙,去尽皮骨,取肉焙干,密封藏之,久亦不坏。诸蛇之性皆窜,而此蛇尤速,故善于治风,能透骨髓,走脏腑,彻肌肤,无所不到。疗中风湿痺,骨节疼痛,手足拘挛,不能行立,暴风瘙痒,破伤风,大风癞癣,及小儿惊风搐搦,瘰?杨梅,风毒恶疮,俱为要药。凡服蛇酒药者,切忌见风。
本草	虫鱼部		二百八十	真珠	味微甘微咸。能镇心明目,去翳磨障。涂面可除斑,令人润泽好颜色。亦除小儿惊热,安魂魄。为末可傅痘疔痘毒。
本草	虫鱼部		二八一	龟板	味微甘微咸,性微寒,阴也。能治痰疟,破症坚,祛湿痺伤寒劳役,骨中寒热,消五痔阴蚀诸疮。下甲能补阴血,清阴火,续筋骨,退劳热,疗腰脚酸痛,去瘀血,止血痢漏下赤白,利产难,消痈毒。烧灰可傅小儿头疮难燥,妇人阴疮,疮,亦治脱肛,龟板膏,功用亦同龟板,而性味浓厚,尤属纯阴。能退孤阳阴虚劳热,阴火上炎。吐血血,肺热欬喘,消渴烦扰,热汗惊悸,谵妄狂躁之要药。然性禀阴寒,善消阳气,凡阳虚假热,及脾胃命门虚寒等证,皆切忌之,毋混用也。若误用,久之则必致败脾妨食之患。
本草	虫鱼部		二八二	僵蚕	味辛咸,性温,有小毒。辛能散,咸能降,毒能攻毒。轻浮而升,阳中有阴。故能散风痰,去头风,消结核瘰?,辟痰疟,破症坚,消散风热喉痺危证,尤治小儿风痰急惊客忤,发痘疮,攻痘毒,止夜啼,杀三虫,妇人乳汁不通,崩中带下。为末可傅丹毒疔肿,拔根极效。灭头面斑,及诸疮瘢痕,金疮痔?,小儿疳蚀,牙龈溃烂,重舌木舌,及大人风虫牙痛,皮肤风疹瘙痒。
本草	虫鱼部		二八三	蟾蜍	俗名癞虾蟆。眉间有两囊,遍身有颗磊,其中俱有蟾酥,行极迟缓,不能跳跃,亦不解鸣者是也。此物受土气之精,上应月魄,赋性灵异,穴土食虫,能制蜈蚣。入足阳明胃经。消癖气积聚,破坚症肿胀,治五疳八痢,及小儿劳瘦疳热,杀疳虫,消痈肿鼠?,阴疽恶疮。若治破伤风,宜同花椒剁烂,入酒煮熟饮之,通身汗出即愈。亦解猘犬毒。烧灰油调,傅有虫诸恶顽疮,极效。又治瘟毒发斑危剧者,去肠生擣一二枚,绞汁饮之,无不即瘥,或烧灰汤送亦良。蟾酥,味辛麻,性热,有毒。主治发背痈疽疔肿一切恶毒。若治风虫牙痛,及齿缝出血,以纸撚蘸少许点齿缝中,按之即止。
本草	虫鱼部		二八四	水蛭	味咸苦,性微寒,有毒。能逐恶血瘀血,破血症积聚,通经闭,和水道,堕胎。咂赤白游疹,痈疽肿毒,及折伤跌扑瘀血不散。制用之法,当取田间啮人腹中有血者佳。须晒干细剉,以微火炒黄熟方可用,或以冬收猪脂煎令焦黄用之亦可。不尔入腹则活,最能生子害人。若受其害,惟以田泥水或黄土水饮数升,则必尽下,盖此物得土气即随土而走也。或以牛羊热血一二升,同猪脂饮之亦下也。
本草	虫鱼部		二八五	鳖甲	味咸,气平,此肝脾肾血分药也。能消症瘕坚积,疗温疟,除骨节间血虚劳热,妇人血症恶血,漏下五色,经脉不通,治产难,能堕胎,及产后寒热阴脱,小儿惊痫,斑痘烦喘,亦消疮肿肠痈,扑损瘀血,敛溃毒,去阴蚀痔漏恶肉。然须取活鳖大者,去肉,用醋煮干,炙燥用之。若诸煮熟肋骨露出者不堪用。
本草	虫鱼部		二八六	蜈蚣	一名即蛆，赤足者良。味辛，温，有毒。能噉诸蛇，杀诸蛇虫鱼鬼疰诸毒，去三虫，攻瘰?便毒，痔?丹毒，亦疗小儿惊风脐风，丹毒秃疮。然此虫性毒，故能攻毒，不宜轻用。若入药饵，须去头足，以火炙熟用之。
本草	虫鱼部		二八七	蝉蜕	味微甘微咸，性微凉。此物饮风吸露，气极清虚，故能疗风热之证，亦善脱化，故可疗痘疮壅滞，起发不快。凡小儿惊痫，壮热烦渴，天吊口噤，惊哭夜啼，及风热目昏翳障，疔肿疮毒，风疹痒痛，破伤风之类，俱宜以水煎服。或为末，以井花水调服一钱，可治瘖哑之病。
本草	虫鱼部		二八八	斑蝥	味辛,性热,有大毒。能攻鼠?瘰?疮疽,破血积疝瘕,堕胎元,解疔毒,猘犬毒,沙虱蛊毒,轻粉毒,亦傅恶疮,去死肌败肉。制用之法,须去翅足,同糯米炒熟,然后可用。或同麸炒,或同醋煮皆可。若中其毒,惟黑豆,绿豆汁,靛汁,黄连,浓茶,?汁可以解之。
本草	虫鱼部		二八九	蜂房	味微甘微咸，有毒。疗蜂毒肿毒。合乱发，蛇蜕烧灰，以酒服二方寸匕，治恶疽附骨疽疔肿诸毒，亦治赤白痢，遗尿失禁，阴痿。煎水可洗狐尿疮，乳痈，蜂螫恶疮，及热病后毒气冲目。漱齿牙，止风虫牙痛。炙研，和猪脂，涂瘰?成?。
本草	虫鱼部		二百九十	五灵脂	味苦,气辛,善走厥阴,乃血中之气药也。大能行血行气,逐瘀止痛,凡男子女人有血中气逆而腹?刺痛,或女人经水不通,产后血滞,男子疝气,肠风血痢,冷气恶气,心腹诸痛,身体血痺,?肋筋骨疼痛,其效甚捷。若女人血崩,经水过多,赤带不止,宜半炒半生,酒调服之。亦治小儿气逆癫痫,杀虫毒,解药毒,行气极速。但此物气味俱厚,辛膻难当,善逐有余之滞,凡血气不足者,服之大损真气,亦善动吐,所当避也。制用之法,当用酒飞去砂石,晒干入药。
本草	虫鱼部		二九一	全蝎	味甘辛，有毒。蝎生东方，色青属木，足厥阴肝经药也。故治中风诸风，开风痰，口眼㖞斜，半身不遂，语言蹇涩，痎疟，耳聋，疝气，风疮瘾疹，小儿风痰惊痫，是亦治风之要药。
本草	虫鱼部		二九二	文蛤	即五倍子。味酸涩,性微凉,能敛能降。故能降肺火,化痰涎,生津液,解酒毒。治心腹疼痛,梦泄遗精,疗肿毒喉痺。止欬嗽消渴,呕血失血,肠风脏毒,滑泄久痢,痔?下血不止。解蛊毒虫毒,妇人崩淋带浊,子肠不收,小儿夜啼,脱肛,俱可为散服之。若煎汤用,可洗赤眼湿烂,皮肤风湿癣癞,肠痔脱肛。为末,可傅金疮折伤,生肌敛毒。
本草	虫鱼部		二九三	百药煎	即五倍子酿造者。味酸涩微甘，功用与五倍子颇同。但经酿造而成，其气稍浮，其味稍甘而纯，故用以清痰解渴止嗽，及收敛耗散诸病，作丸噙化为尤佳，及治下焦滑泄诸病，亦更优也。
本草	虫鱼部		二九四	蜗牛	负壳而行者。味咸,性寒,有小毒。能清火解热。生研汁饮,消喉痺,止消渴鼻,通耳聋,治肿毒痔漏,疗小儿风热惊痫。加麝香擣罨脐间,大利小便,亦傅脱肛。及治蜈蚣虿毒,俱宜研烂傅之。无壳者,名蜒蚰。治热疮痈毒肿痛。少入冰片,研涂痔漏脱肛热痛最良,解蜈蚣毒尤捷。
本草	虫鱼部		二九五	蚯蚓	味咸,性寒,沉也,阴也,有毒。能解热毒,利水道。主伤寒瘅疟,黄疸消渴,二便不通。杀蛇瘕三虫,伏尸鬼疰虫毒,射罔药毒。疗癫狂喉痺,风热赤眼,聤耳鼻瘜,瘰?,阴囊热肿,脱肛。去泥,盐化为水,治天行瘟疫,大热狂躁,或小儿风热癫狂急惊,饮汁最良。亦可涂丹毒漆疮。炒为末服,可去蚘虫,亦可傅蛇伤肿痛,蜘蛛伤毒。入?管化汁,可治耳聋及蚰蜒入耳。若中蚯蚓毒者,惟以盐汤浸洗,或饮一杯,皆可解之。粪名六一泥,可涂火疮痄腮热毒,亦止消渴,解瘟疫烦热狂躁,利小水,通五淋热闭疼痛。
本草	虫鱼部		二九六	桑螵蛸	即螳螂育子房也。深秋作房，粘著桑枝之上，房长寸许，大如拇指，其内重重有隔，每房有子如蛆卵子是也。味甘微咸，性平。能益气益精，助阳生子，疗男子虚损，阴痿梦遗，疝瘕遗尿，治女人血闭腰痛，通五淋，利水道。炮熟空心食之，可止小便不禁。
本草	人部		二九七	童便	味咸,气寒,沉也,阴也。咸走血,故善清诸血妄行,止呕血欬血血,血闷热狂,退阴火,定喘促,降痰滞,解烦热,利大小两便,疗阳暑中暍声瘖,扑损瘀血晕绝,难产胎衣不下,及蛇犬诸虫毒伤。若假热便溏,胃虚作呕者,俱不可妄用。
本草	人部		二九八	紫河车	一名混沌衣。味甘咸,性温。能补男妇一切精血虚损,尤治癫痫失志,精神短少,怔忡惊悸,肌肉羸瘦等证,此旧说也。但此物古人用少,而始于陈氏＜本草＞,自后丹溪复称其功,遂为时用。予于初年,亦惑于以人补人之说,尝制用之,及用之再三,则无所奇效。且制用之法,若生擣之,则补不宜生,若炖熟烘熟,则亦犹肉𫗦之类耳。又尝见有以酒煮而食之者,后必破腹泄泻,总亦因其性滑也。近复有以纯酒煮膏,去柤收贮,而日服其膏者,较前诸法似为更善。然其既离毛里,已绝生气,既无奇效,又胡忍食之,以残厥子之先天。东方朔曰:铜山西崩,洛钟东应。此母子自然之理,不可不信,故并述此以劝人少用可也。
本草	人部		二九九	血余	味微苦,性温气盛,升也,阴中阳也。在古药性不过谓其治欬嗽,消瘀血,止五淋,赤白痢疾,疗大小便不通,及小儿惊痫,治哽噎,痈疽疔肿,烧灰吹鼻,可止血等证。然究其性味之理,则自阴而生,自下而长,血盛则发盛,最得阴阳之生气。以火炮制,其色甚黑,大能壮肾,其气甚雄,大能补肺。此其阴中有阳,静中有动,在阴可以培形体,壮筋骨,托痈痘;在阳可以益神志,辟寒邪,温气海,是诚精气中最要之药,较之河车,鹿角胶阴凝重著之辈,相去远矣。凡补药中,自人参,熟地之外,首当以此为亚。
本草	人部		三百	人中白	味咸,性微凉。能降火清痰,消瘀血,止吐血血,退劳热,清肺痈肺痿,心膈烦热。烧研为末,大治诸湿溃烂,下疳恶疮,口齿疳蚀,虫肿痛,汤火诸疮,及诸窍出血,生肌长肉,善解热毒。或生用为末亦可。
